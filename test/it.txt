Zachary Taylor (Barboursville, 24 novembre 1784 – Washington, 9 luglio 1850) è stato un politico statunitense. È stato il 12º presidente degli Stati Uniti d'America. Il suo mandato fu relativamente breve, essendo durato poco più di un anno.


== Biografia ==
Taylor nacque presso Barboursville (Virginia) da famiglia aristocratica. Da piccolo si spostò con la famiglia in Kentucky, dove Taylor crebbe in una piantagione e divenne noto come "Little Zack" (il piccolo Zach).
Nel 1808 Taylor entrò nell'Esercito degli Stati Uniti e ricevette i gradi di tenente. Subito dopo fu assegnato al fronte occidentale nel Territorio dell'Indiana, assumendo il comando di Fort Harrison. Nella Guerra del 1812 (1812–1815), acquistò fama di eccellente militare.
Taylor servì anche nella guerra di Black Hawk (1832) e nella seconda guerra seminole (1835–1842).
Il Presidente James K. Polk inviò un esercito sotto il suo comando al Rio Grande nel 1846. Quando i Messicani attaccarono le truppe di Taylor egli li sconfisse malgrado fosse in un rapporto per lui sfavorevole di 4 a 1. Polk dichiarò poi guerra al Messico e nella guerra che ne seguì Taylor vinse altre importanti battaglie a Monterrey e a Buena Vista e divenne un eroe nazionale, anche se Polk non apprezzava il suo sistema di comando poco formale e la sua adesione al Partito Whig.


== Presidenza ==
Taylor ricevette dal Partito Whig la candidatura per le presidenziali nel 1848 malgrado non si fosse mai in precedenza preso la briga di votare. La sua semplice visione delle cose divenne una risorsa politica, la sua lunga carriera militare poteva piacere al Nord e il fatto di possedere schiavi poteva attirare i voti del Sud. Egli non era mai stato coinvolto in precedenza in affari poco chiari. Corse contro il candidato democratico Lewis Cass che preferì lasciare ai residenti dei territori decidere autonomamente se volevano mantenere la schiavitù.

Per protestare contro Taylor - un proprietario di schiavi - e contro Cass, sostenitore della "sovranità offensiva", gli abitanti del Nord che si opponevano all'estensione della schiavitù nei Territori dell'Ovest, costituirono il Partito del Suolo Libero col motto Free soil, free speech, free labour, and free men (Suolo libero, parola libera, lavoro libero e uomini liberi) e nominarono Martin Van Buren. In una serrata elezione i sostenitori di tale partito strapparono abbastanza voti a Cass da far eleggere Taylor.
Taylor merita un'annotazione nella storia presidenziale prima ancora di prendere servizio. Il termine fissato per tale presa di servizio cominciava a mezzogiorno del 4 marzo 1849 ma, dato che questo cadeva di domenica, Taylor rifiutò di prestare giuramento fino al giorno dopo. Il Vice Presidente Millard Fillmore giurò anche lui quel giorno e come risultato si sostiene che la nazione non ebbe tecnicamente un Presidente e un Vice Presidente per un giorno. Alcuni postulano che David Rice Atchison, il Presidente pro tempore del Senato fosse tecnicamente Presidente in carica ma questa teoria è respinta di fatto da ogni studioso costituzionalista. Dal punto di vista costituzionale il termine di Taylor cominciò a mezzogiorno del 4 marzo a prescindere se egli avesse o meno prestato giuramento.
Sebbene Taylor avesse condiviso i principi Whig nel campo dell'iniziativa legislativa, egli non era affatto disposto ad essere un pupazzo nelle mani dei leader del Congresso. A volte egli agì come fosse al di sopra dei partiti e degli uomini politici. Improvvisando come di consueto, Taylor tentò di far funzionare la sua amministrazione con la stessa improvvisazione con la quale aveva combattuto i nativi americani. Sotto l'amministrazione Taylor il Dipartimento di Stato agli Interni fu organizzato, malgrado il Dipartimento non diventasse operativo fino agli ultimi giorni della presidenza Polk.
Per tradizione, la gente poteva decidere cosa preferire a proposito della schiavitù allorché progettava di istituire nuovi Stati. Quindi, per far cessare qualsiasi disputa circa la schiavitù nelle nuove aree, Taylor esortò i coloni del New Mexico e California a redigere costituzioni richiedendo che si applicassero le norme istitutive tipiche dello Stato, oltrepassando lo stadio intermedio del "Territorio".

Gli abitanti del Sud erano furiosi perché nessuna costituzione statale era favorevole alla schiavitù; i membri del Congresso restarono sgomenti perché pensavano che il Presidente stesse usurpando le loro prerogative d'iniziativa politica. Per di più la soluzione di Taylor non teneva in alcun conto numerosi acuti problemi collaterali: gli abitanti del Nord avversavano Il mercato di schiavi operante nel District of Columbia e quelli del Sud richiedevano una legge per gli schiavi fuggiaschi più severa.
Nel febbraio 1850 il Presidente Taylor presiedette una conferenza tempestosa con leader del Sud che minacciavano la secessione. Taylor replicò che se era necessario rafforzare le leggi egli stesso avrebbe preso il comando dell'Esercito. Le persone "ribelli all'Unione sarebbero state impiccate da lui… con minor riluttanza di quanto non aveva fatto con i disertori e le spie in Messico". Non avrebbe mai tentennato. Dopo aver partecipato alle cerimonie al Washington Monument in un torrido 4 luglio, 1850, Taylor s'ammalò d'indigestione acuta e la diagnosi dei suoi medici fu che egli aveva il colera. Morì di gastroenterite cinque giorni più tardi, dopo 16 mesi del suo mandato presidenziale. Fu sepolto nel cimitero di Louisville (Kentucky). Il successore di Taylor fu il suo Vice Presidente, Millard Fillmore.
Vecchie ipotesi che affermavano che Taylor era stato avvelenato sono state infine rigettate ai primi del 1990 quando i resti di Taylor furono riesumati e sottoposti a esami [1] per cercare i segni di avvelenamento da arsenico. I risultati patologici legali hanno dimostrato che Taylor non era stato affatto avvelenato e che probabilmente era morto in seguito a ingestione di cibi contaminati da agenti patogeni del tifo o del colera. Taylor aveva infatti consumato una gran quantità di latte ghiacciato e di ciliegie in quel giorno particolarmente caldo prima di cadere ammalato e uno dei due alimenti poteva essere stato contaminato, anche se quanto avvenuto casualmente conferma la fantasia popolare secondo cui mangiare contemporaneamente latte e ciliegie fa diventare tossico l'insieme.
Il figlio di Taylor, Richard, divenne Luogotenente Generale dell'esercito confederate mentre sua figlia Sarah Knox Taylor sposò Jefferson Davis. Il fratello di Taylor, Joseph Pannill Taylor, fu Brigadier Generale nella Grand Army of the Republic durante la Guerra Civile.


=== Gabinetto ===


== Onorificenze ==


== Bibliografia ==
Jack K. Bauer, Zachary Taylor: Soldier, Planter, Statesman of the Old Southwest. Louisiana State University Press: 1993. ISBN 0-8071-1851-6
Elbert B. Smith, The Presidencies of Zachary Taylor and Millard Fillmore. University Press of Kansas: 1988. ISBN 0-7006-0362-X.


== Altri progetti ==

 Wikimedia Commons contiene immagini o altri file su Zachary Taylor


== Collegamenti esterni ==
Zachary Taylor
Zachary Taylor State of the Union Address
Inaugural Address of Zachary TaylorZaSu Pitts, nome d'arte di Eliza Susan Pitts (Parsons, 3 gennaio 1894 – Hollywood, 7 giugno 1963), è stata un'attrice statunitense, nota per la sua partecipazione in diverse pellicole drammatiche durante il periodo del muto, anche se seppe adeguarsi sapientemente al sonoro specializzandosi nel genere brillante.
Il suo nome d'arte è il diminutivo dell'unione dei due nomi, Eliza e Susan, che sua madre desiderava darle. In numerose pellicole l'attrice è chiamata anche Zazu Pitts.


== Biografia ==

Nata a Parsons, nel Kansas, era la terzogenita di quattro figli. Suo padre, Rulandus Pitts, era originario di New York ed era stato gravemente ferito a una gamba durante la guerra civile, trasferendosi in Kansas con sua moglie, Nellie Shay, alla nascita di ZaSu. Tuttavia l'intera famiglia si trasferì in California, a Santa Cruz, quando la piccola ZaSu aveva solo nove anni con lo scopo di trovare un clima più adatto e nuove opportunità di prosperità.


=== Inizio di carriera ===
Mentre frequentava le scuole superiori di Santa Cruz, si appassionò al mondo del teatro e nel 1915 fece il suo debutto in palcoscenico e due anni dopo venne scoperta dalla sceneggiatrice e pioniera del cinema Frances Marion che la scritturò per la Paramount facendola debuttare nel film del 1917 Uneasy Money per la regia di William Beaudine e successivamente in pellicole dove recitò in ruoli piuttosto marginali a fianco di attori del calibro di Douglas Fairbanks e Mary Pickford. Fu proprio grazie alla stima di quest'ultima che ZaSu venne scritturata in molte delle pellicole della Pickford che le permisero di ottenere una discreta notorietà e di guadagnare il suo primo ruolo di una certa importanza nella pellicola di King Vidor Better Times del 1919. In quello stesso anno, fu oggetto di interesse da parte del grande Charlie Chaplin che vide in lei una promettente attrice; tuttavia, pur avendola scritturata, non la fece mai recitare in nessuna sua pellicola.

Nel 1920 conobbe l'attore Tom Gallery che sposò il 23 luglio dello stesso anno e con il quale fece coppia in alcune pellicole, comprese Bright Eyes di Roy Del Ruth del 1922 e Heart of Twenty del 1920 di Henry Kolker.
Nel 1922 nacque la figlia Ann e all'anno dopo si fa risalire la sua amicizia con l'attrice Barbara La Marr con la quale nacque un affetto tale che, quando quest'ultima morì, nel 1926, ZaSu e suo marito Tom ne adottarono il figlio che ribattezzarono Don Gallery.


=== Stroheim ===
Nel 1924 venne finalmente la sua grande occasione quando il celebre regista Erich von Stroheim la scritturò per il melodramma Rapacità lungo ben nove ore e ridotto in seguito a due. La sua magistrale interpretazione la fece etichettare da von Stroheim la più grande delle attrici drammatiche, nonostante la pellicola non si rivelasse un successo al botteghino a causa degli eccessivi tagli che ne mutilarono il senso. Questa stima permise alla Pitts di recitare in altre pellicole di von Stroheim quali Sinfonia nuziale del 1926 e War Nurse del 1930.


=== Gli anni trenta ===

Fu tuttavia negli anni trenta che la Pitts conobbe l'apice della sua carriera cinematografica, diventando la regina del genere brillante, dopo essere riuscita a sopravvivere alla transizione dal muto al sonoro, anche se, tuttavia ricevette un enorme sgarbo quando venne sostituita all'ultimo istante dall'attrice Beryl Mercer per un ruolo secondario in All'ovest niente di nuovo. Nonostante ciò la Pitts divenne una presenza costante in tutte le pellicole brillanti di quel decennio, soprattutto di Hal Roach e collaborando spesso in coppia con l'attrice Thelma Todd e con l'attore Slim Summerville.
Il 2 maggio 1933 divorziò dall'attore Tom Gallery e l'8 ottobre dello stesso anno si risposò con il suo secondo marito, John E. Woodall, al quale restò fedele fino alla sua morte. Il loro matrimonio fu rivelato pubblicamente solo il 12 febbraio 1934 durante la loro luna di miele.


=== Gli anni quaranta ===
Negli anni quaranta la carriera della Pitts continuò nel genere brillante ma esplorò nuove strade, soprattutto nel teatro vaudeville e alla radio, partecipando a numerose trasmissioni radiofoniche al fianco di artisti del calibro di Al Jolson, Bing Crosby e Rudy Vallee. Nel 1944 debuttò a Broadway con lo spettacolo Ramshackle Inn, scritto appositamente per lei, ricevendo un ottimo successo di critica e di pubblico al punto che, negli anni successivi, divenne uno dei suoi cavalli di battaglia in tutti i teatri d'America. Nel dopoguerra, la Pitts continuò nei suoi ruoli brillanti, tra i quali spicca Vita col padre di Michael Curtiz.


=== Gli ultimi anni ===
Negli anni cinquanta la Pitts fece il suo debutto in televisione, diventando protagonista della serie televisiva The Gale Storm Show nel ruolo di Elvira Nugent (Nugie). Tuttavia a metà degli anni '50 le venne diagnosticato un cancro che però non le impedì di continuare a recitare, partecipando con una parte minore nella pellicola di Norman Jewison Quel certo non so che e in Questo pazzo pazzo pazzo pazzo mondo di Stanley Kramer.
Morì poco dopo quest'ultima parte all'età di 69 anni e venne seppellita al Holy Cross Cemetery di Culver City.


== ZaSu disegnata ==
La figura caratteristica dell'attrice nei suoi ruoli brillanti, con il suo parlare squillante e il suo continuo stringere i pugni, fu utilizzato dai creatori di Braccio di ferro per il personaggio di Olivia Oil.
Il 27 aprile 1994 il caricaturista Al Hirschfeld disegnò una serie di caricature da apporre in una serie filatelica commemorativa delle stelle del muto, e disegnò ZaSu Pitts al fianco di Rodolfo Valentino, Clara Bow, Charles Chaplin, Lon Chaney, John Gilbert, Harold Lloyd, Theda Bara, Buster Keaton, e i Keystone Cops.


== Filmografia ==


=== Attrice televisiva ===


=== Film e documentari dove appare Zasu Pitts ===
Screen Snapshots: Hollywood Party, regia di Ralph Staub - filmati di repertorio (1948)


== Voci correlate ==
Celebrità della Hollywood Walk of Fame


== Altri progetti ==

 Wikimedia Commons contiene immagini o altri file su ZaSu Pitts


== Collegamenti esterni ==
(EN) ZaSu Pitts in Internet Movie Database, IMDb.com Inc.
(EN) ZaSu Pitts - Golden Silents
Filmografia su AFI American Film InstituteZubin Mehta (Bombay, 29 aprile 1936) è un direttore d'orchestra indiano.


== Biografia ==


=== Studi ed esordi ===
È nato da una famiglia aristocratica indiana parsi a Bombay (oggi Mumbai), figlio di Mehli Mehta e Tehmina Mehta. Suo padre, pioniere della musica occidentale in India, è stato violinista, direttore d'orchestra e nel 1935 fondò la Bombay Symphony Orchestra. Zubin studiò al liceo Santa Maria a Mazagoan (Bombay). Inizialmente attratto dagli studi in medicina, decise poi di studiare musica e all'età di diciotto anni si recò a Vienna, dove seguì i famosi corsi di perfezionamento del maestro Hans Swarowsky, frequentati in quel periodo anche dal direttore d'orchestra Claudio Abbado e dal pianista e direttore Daniel Barenboim.
Nel 1958 debuttò a Vienna come direttore d'orchestra e nello stesso anno vinse il Concorso internazionale di direzione d'orchestra di Liverpool e divenne assistente direttore presso la Royal Liverpool Philharmonic Orchestra. Presto passò al rango di direttore principale, assumendo l'incarico di direttore musicale della Montreal Symphony Orchestra (Orchestra Sinfonica di Montreal) nel 1960, posto che tenne sino al 1967.


=== Carriera ===
Per il Teatro La Fenice di Venezia nel 1961 dirige un concerto nel Cortile di Palazzo Ducale (Venezia). Seguirono altri prestigiosi incarichi: è stato direttore musicale della Los Angeles Philharmonic Orchestra tra il 1962 e il 1978. Nel Dorothy Chandler Pavilion at Music Center di Los Angeles dirige le prime esecuzioni assolute nel 1969 di "Rhapsodie" di Eugene Zador e nel 1971 di "Forest Music" di Paul Chihara.
Al Festival di Salisburgo dirige nel 1962 un concerto con Géza Anda ed i Wiener Philharmoniker, nel 1963 un concerto con Nathan Milstein, nel 1964 con Wolfgang Schneiderhan e la Berliner Philharmonisches Orchester, nel 1965 la prima rappresentazione nel Kleines Festspielhaus di "Die Entführung aus dem Serail" con Reri Grist, Fernando Corena, Anneliese Rothenberger e Fritz Wunderlich ed un concerto con Daniel Barenboim al pianoforte, nel 1967 un concerto con Dietrich Fischer-Dieskau, nel 1968 con Jacqueline du Pré, nel 1971 con Pinchas Zukerman e la Israel Philharmonic Orchestra, nel 1973 con Alfred Brendel, nel 1975 con Itzhak Perlman, nel 1976 con André Watts, nel 1980 due concerti con New York Philharmonic, nel 1983 la Sinfonia n. 3 (Mahler), nel 1987 con Maurizio Pollini, nel 1990 la Sinfonia n. 8 (Bruckner), nel 1991 la Sinfonia n. 9 (Mahler) ed un concerto con Radu Lupu, nel 1995 con Maxim Vengerov e la Sinfonia n. 2 (Mahler), nel 1996 la Messa da requiem (Mozart) con l'Orchestra ed il Coro del Maggio Musicale Fiorentino, Dolora Zajick, Vincenzo La Scola e Roberto Scandiuzzi e la prima rappresentazione in concerto nella Felsenreitschule di "Il prigioniero" di Luigi Dallapiccola e di "Quattro pezzi sacri"/"Quatre pièces sacrées" di Verdi con Lucio Gallo, nel 1999 un concerto con Gil Shaham ed uno con Yefim Bronfman, nel 2012 un concerto con Thomas Hampson ed uno con Fiorenza Cedolins e Plácido Domingo, nel 2013 Falstaff (Verdi) con Ambrogio Maestri e Massimo Cavalletti e nel 2014 Der Rosenkavalier.
Al Metropolitan Opera House debutta nel 1965 dirigendo l'Aida con Gabriella Tucci e Franco Corelli, nel 1966 dirige Turandot con Birgit Nilsson, Teresa Stratas e Bonaldo Giaiotti, nel 1967 Otello (Verdi) con Montserrat Caballé e Tito Gobbi, la prima mondiale di Mourning Becomes Electra di Marvin David Levy con Sherrill Milnes e Carmen (opera) con Grace Bumbry, nel 1968 Tosca (opera) con Régine Crespin e nel 1969 Il trovatore con Domingo e Leontyne Price.
Per il Teatro Comunale di Firenze diresse nel 1969 la ripresa di "Aida" con Virginia Zeani, Shirley Verrett, Carlo Bergonzi e Carlo Cava, nel 1987 la ripresa della Sinfonia n. 2 (Mahler) con Waltraud Meier, nel 1990 la ripresa radiotrasmessa di "Il trovatore" con Barbara Frittoli, Dolora Zajick, Luciano Pavarotti e Giorgio Zancanaro, nel 1994 la prima esecuzione nel Palazzo dello Sport della "Messa di Requiem" di Verdi con Pavarotti e la ripresa di "Moses und Aron" di Arnold Schönberg, nel 1996 la ripresa di "Aida", la replica di "Lucia di Lammermoor" e le riprese in concerto di "Il prigioniero" di Dallapiccola e di "Quattro pezzi sacri", nel 2002 Il ratto dal serraglio con Eva Mei e Patrizia Ciofi al Teatro della Pergola di cui esiste un DVD trasmesso dalla RAI e nel 2007 La forza del destino con Marcello Giordani. L'evento è stato registrato dal vivo in video dalla Tdk Mediactive ed è stato trasmesso da Rai Tre. Nel 2014 dirige Falstaff con Maestri e Carlo Bosi all'Opera di Firenze trasmesso da Rai 5.
Ancora per il Teatro La Fenice torna nel 1974 con la Messa di requiem (Verdi) con Fiorenza Cossotto e Placido Domingo e con la Los Angeles Philharmonic Orchestra per un concerto sinfonico e nel 1983 al Teatro Malibran per un concerto.
Al Teatro alla Scala di Milano nel 1974 debutta con Salomè con Gwyneth Jones, nel 1976 dirige Turandot con Gianfranco Cecchele e Renato Capecchi, nel 1977 tre concerto con Itzhak Perlman, nel 1978 Il trovatore con Sherrill Milnes, Éva Marton e la Cossotto e tre concerti con Martha Argerich, nel 1979 tre concerti con la Israel Philharmonic Orchestra, nel 1983 tre concerti con la Los Angeles Philharmonic Orchestra, Gidon Kremer e Yo-Yo Ma e musiche di Brahms, nel 1985 un concerto con la New York Philharmonic, nel 1990 la Sinfonia n. 3 (Mahler) con l'Orchestra filarmonica della scala con Waltraud Meier trasmesso da Retequattro, nel 1994 un concerto trasmesso da Retequattro, nel 1995 un concerto con l'Orchestra del Maggio Musicale Fiorentino e Maxim Vengerov ed uno con la Israel Philharmonic Orchestra e Zukerman, nel 2001 Jérusalem con l'Orchestra ed il Coro del Wiener Staatsoper e Ferruccio Furlanetto ed un concerto con i Wiener Philharmoniker, nel 2004 la Sinfonia n. 3 (Mahler) con la Bayerisches Staatsorchester ed il Coro del Teatro alla Scala, nel 2005 un concerto con i Wiener Philharmoniker con musiche di Mozart, nel 2007 la Sinfonia n. 7 (Mahler) con la Israel Philharmonic Orchestra ed un concerto con l'Orchestra Filarmonica della Scala, nel 2010 Tannhäuser (opera) ed un concerto con l'Orchestra Filarmonica della Scala e la Israel Philharmonic Orchestra. Sempre nel 2010 dirige la colonna sonora di Rigoletto a Mantova.
Al Wiener Staatsoper debutta nel 1975 dirigendo Lohengrin (opera) con Christa Ludwig, nel 1977 Salomè con la Jones, nel 1980 Tristan und Isolde, nel 1981 Das Rheingold con Gundula Janowitz e Die Walküre, nel 1987 Otello (Verdi) con Domingo, Renato Bruson ed Anna Tomowa-Sintow e Tosca, nel 1993 Il trovatore con Cheryl Studer ed Agnes Baltsa, nel 1995 Jérusalem con José Carreras e Samuel Ramey, nel 1997 Rienzi con Siegfried Jerusalem e nel 2008 Aida con Salvatore Licitra e La forza del destino.
Al Royal Opera House di Londra nel febbraio 1977 debutta con Otello con Jon Vickers e Raina Kabaivanska, nel maggio La fanciulla del West con Domingo ed in dicembre Die Fledermaus con Kiri Te Kanawa e Hermann Prey, nel 1979 Salomè con Hildegard Behrens, nel 1980 Tristan und Isolde, nel 1984 Aida con Katia Ricciarelli e Pavarotti, nel 1991 Carmen e nel 1992 Tosca con Pavarotti.
Nel 1978 divenne direttore della New York Philharmonic, mantenendo l'incarico sino al 1991 e diventandone così il direttore di più lunga permanenza. Con la New York Philharmonic fece una tournée in India nel 1984, toccando anche la sua città natale Bombay, e vi tornò nel novembre-dicembre 1994 con la Israel Philharmonic Orchestra e con i violinisti Itzhak Perlman e Gil Shaham.
La sua collaborazione con la Israel Philharmonic Orchestra, iniziata nel 1969 come consigliere musicale, lo ha portato al ruolo di direttore musicale nel 1977, incarico conferito a vita nel 1981. Con questa orchestra torna nel 1971 in un concerto alla Fenice di Venezia.
Nel 1984 dirige la prima rappresentazione in concerto nell'Horizons Hall di New York di "Where the Wild Things are" di Oliver Knussen.
Nel 1990 diresse l'orchestra del Maggio musicale fiorentino e l'orchestra del Teatro dell'Opera di Roma nel primo concerto dei Tre Tenori (José Carreras, Domingo e Luciano Pavarotti) a Roma, collaborando con loro ancora nel 1994 al Dodger Stadium di Los Angeles: insieme a James Levine è il direttore che ha collaborato di più con i Tre Tenori). Nel giugno 1994, Mehta diresse il requiem di Mozart, insieme ai membri e al coro della Sarajevo Symphony Orchestra presso le rovine della Biblioteca Nazionale di Sarajevo, in occasione di una raccolta fondi per le vittime del conflitto armato ed il ricordo delle centinaia di persone uccise durante la guerra in Jugoslavia.
All'Opera di Chicago nel 1993 debutta con Das Rheingold con Tatiana Troyanos e Bryn Terfel ed in seguito sempre nello stesso anno dirige Die Walküre, nel 1995 Sigfrido (opera), nel 1996 Il crepuscolo degli dei e nel 1997 Le nozze di Figaro con Susan Graham e Renée Fleming.
Nel 1994 dirige la prima rappresentazione nel Teatro romano di Orange della Messa di requiem (Verdi) con Vincenzo La Scola.
Nel 1996 dirige la prima rappresentazione nel Nippon H. Kaikan di Tokyo di "Aida" con Leona Mitchell.
Tra il 1998 e il 2006 ha ricoperto l'incarico di direttore musicale (GMD Generalmusikdirektor) della Bayerische Staatsoper (Opera di Stato della Baviera) di Monaco di Baviera. È inoltre direttore onorario dei Münchner Philharmoniker (Filarmonici di Monaco). Dal 1986 è direttore principale dell'orchestra del Maggio Musicale Fiorentino (nel 2006 ne è divenuto direttore onorario a vita), con la quale ha realizzato importantissime produzioni e tournée, tra cui è da annoverare la celebre Turandot di Puccini nella Città proibita di Pechino, monumentale allestimento con la regia di Zhang Yiomou, e Le Sacre du Printemps di Igor Stravinskij in Russia.
Mehta ha diretto il Concerto di Capodanno di Vienna negli anni 1990, 1995, 1998, 2007 e 2015.
Nel 2001 dirige Otello al Bayerische Staatsoper.
Dal 2005 è direttore principale (insieme a Lorin Maazel) del nuovo teatro dell'opera della Ciutat de les Arts i les Ciències di Valencia.
Zubin Mehta è particolarmente noto per le sue interpretazioni del repertorio tardo-romantico e di compositori come Anton Bruckner, Richard Strauss e Gustav Mahler. Ha diretto la London Philharmonic Orchestra nell'incisione del Concerto per sitar no. 2 del celebre suonatore di sitar Ravi Shankar.
In campo operistico sono eccezionali i suoi risultati sulle opere di Giacomo Puccini, anche in campo discografico. La sua registrazione della Turandot di Puccini (realizzata dalla casa discografica londinese Decca Records nel 1972), con Luciano Pavarotti, è considerata un momento centrale nella storia discografica dell'opera.
Importantissime anche la registrazione de La Fanciulla del West per la Deutsche Grammophon (1978 con Placido Domingo, Carol Neblett e Sherrill Milnes) e il film in diretta di Giuseppe Patroni Griffi Tosca, nei luoghi e nelle ore di Tosca (1992) con Placido Domingo, Catherine Malfitano, Ruggero Raimondi, Giacomo Prestia, Giorgio Gatti e l'Orchestra Sinfonica di Roma della RAI. L'evento trasmesso da Rai 1, premiato con 3 Emmy Awards, ha avuto oltre un miliardo di spettatori nelle televisioni di 107 paesi nei 5 continenti..
Con Patroni Griffi torna ad un progetto analogo alla Tosca in diretta con La Traviata a Paris (2000). Eccezionali anche i suoi risultati con la musica a cavallo tra '800 e '900, e fondamentale il suo lavoro su Schönberg. Da non sottovalutare il suo lavoro sulle opere di Giuseppe Verdi, soprattutto de Il Trovatore: la sua registrazione dell'opera nel 1970 con la RCA (con Domingo, Leontyne Price, Sherrill Milnes e Fiorenza Cossotto) è una delle preferite dai discofili. Interessante il suo lavoro su Richard Wagner (specie del Ring des Nibelungen che ha eseguito spessissimo in teatro), da lui interpretato in modo caldo e sentimentale.
Il 22 novembre 2010, dopo aver diretto gratuitamente l'orchestra del Teatro Carlo Felice di Genova (da anni in crisi), pronuncia dal palco un discorso in difesa della cultura in Italia, oggetto di tagli finanziari da parte del governo.
Nel 2013 dirige La traviata e Die Walküre al Palau de les Arts Reina Sofía.
Nel 2014 dirige Salomè ed Aida con Franco Vassallo al Staatsoper Unter den Linden di Berlino, Tristan und Isolde al Maggio Musicale Fiorentino e La forza del destino e Turandot con Gregory Kunde a Valencia.


=== Riconoscimenti e concerti commemorativi ===
Il 29 agosto 1999 ha diretto la sinfonia n.2 di Gustav Mahler nelle vicinanze del campo di concentramento di Buchenwald nella città tedesca di Weimar, con la Bayerisches Staatsorchester e la Israel Philharmonic Orchestra.
Nel 2001, il Governo dell'India gli ha reso onore assegnandogli il Padma Vibhushan, il secondo premio civile per importanza in quel paese.
Nel luglio-agosto 2005, tornato a Bombay, ha organizzato l'attività della Fondazione musicale Mehli Metha, intitolata a suo padre.
Nel settembre 2006 ha ricevuto i Kennedy Center Honors, prestigiosa onorificenza conferita dal Kennedy Center for the performing arts di Washington e gli viene conferito il Premio una vita nella musica sotto l'Alto patronato del Presidente della Repubblica al Teatro La Fenice durante un concerto..
Il 26 dicembre 2005, nel primo anniversario dello tsunami del 2004, ha partecipato, alla guida della Bayerisches Staatsorchester, al Madras Music Academy, speciale concerto in memoria delle vittime dello tsunami organizzato dal consolato tedesco di Madras in collaborazione con l'istituto Max-Mueller Bhavan/ Goethe, davanti ad un pubblico selezionatissimo e alla presenza di eminenti personalità come Amartya Sen (premio Nobel per l'economia nel 1998) ed il governatore del Tamil Nadu, Surjit Singh Barnala. Il 28 dicembre a Delhi ha diretto un concerto all'Indira Gandhi Stadium. Il 4 febbraio 2013 ha tenuto un concerto in Vaticano alla presenza di papa Benedetto XVI e del presidente della Repubblica Giorgio Napolitano. Il 25 marzo 2015 gli è stato conferito il Premio delle Arti Fiorentini nel Mondo.


=== Note personali ===
Mehta si è sposato una prima volta con il soprano canadese Carmen Lasky nel 1958. Dal matrimonio sono nati un figlio, Mervon, e una figlia, Zarina. Nel 1964, la coppia ha divorziato. Due anni dopo, Carmen ha sposato il fratello di Zubin, Zarin Mehta, oggi direttore esecutivo della New York Philharmonic. Nel luglio del 1969, Mehta si è sposato con Nancy Kovack, ex attrice statunitense e personaggio televisivo.. Inoltre Zubin Metha ha altri due figli: la terza, nata tra un matrimonio e l'altro, si chiama Alexandra. E l'ultimo, di nome Ori, è frutto di una relazione in Israele, secondo un'intervista rilasciata dallo stesso Zubin Metha nel 2009. La sua vita è stata documentata in un film di Terry Sanders, Ritratto di Zubin Mehta ed in un libro di Martin Bookspan e Ross Yockey intitolato Zubin: la Storia di Zubin Mehta. Suo fratello Zarin Mehta, che ha amministrato anche il Ravinia Festival (festival estivo della Chicago Symphony Orchestra), nel 2000 è stato nominato direttore esecutivo della New York Philharmonic.


== Discografia parziale ==
Bach: "Double" Concerto for Two Violins, Violin Concertos Nos. 1 & 2 - Isaac Stern/Alexander Schneider/English Chamber Orchestra/London Symphony Orchestra/Zubin Mehta, 1981/1983 SONY BMG/CBS
Beethoven, Conc. pf. n. 1-5 - Lupu/Mehta/Israel PO, Decca
Beethoven, Piaño Concertos 1-5; Choral Fantasía - Emanuel Ax/André Previn/New York Philharmonic/Zubin Mehta, 2003 BMG/RCA
Beethoven, Piano Concertos Nos. 4 & 5 "Emperor" - Vladimir Ashkenazy/Wiener Philharmoniker/Zubin Mehta, 1984 Decca
Beethoven: Piano Concertos, Vol. 1 - Vladimir Ashkenazy/Wiener Philharmoniker/Zubin Mehta, 2001 Decca
Beethoven: The Piano Concertos Vol. 2 - Cleveland Orchestra/Cleveland Orchestra Chorus/Vladimir Ashkenazy/Wiener Philharmoniker/Zubin Mehta, 2001 Decca
Beethoven, Symphony No. 9 Op. 125 "Choral" & Choral Fantasy Conclusion - Zubin Mehta/Dame Margaret Price/Emanuel Ax/Jon Vickers/Marilyn Horne/Matti Salminen/New York Choral Artists/New York Philharmonic, 1983, 1984 Sony/RCA
Beethoven: Violin Concerto in D - Stravinsky: The Rite of Spring - New York Philharmonic/Pinchas Zukerman/Zubin Mehta, 2007 Deutsche Grammophon
Brahms: Piano Concerto No. 1 in D Minor & 4 Ballades, Op. 10 - Arthur Rubinstein/Israel Philharmonic Orchestra/Julius Katchen/Zubin Mehta, 2000 Decca
Brahms & Bruch, Violin Concertos - London Philharmonic Orchestra/Los Angeles Philharmonic/Pinchas Zukerman/Zubin Mehta, 2003 BMG/RCA
Bruckner, Symphony No. 9 - Wiener Philharmoniker/Zubin Mehta, 1965 Decca
Chopin, Conc. pf. n. 1-2 - Lang Lang/Mehta/WPO, 2008 Deutsche Grammophon
Chopin, Concerto No. 1 in E Minor for Piano and Orchestra - Murray Perahia/New York Philharmonic/Zubin Mehta, 1980, 1985 SONY BMG/CBS
Ciaikovsky, Lago dei cigni/Bella/Schiaccianoci - Mehta/Israel PO/Bonynge, Decca
Tchaikovsky, Piano Concerto No. 1 & Violin Concerto - David Oistrakh/Emil Gilels/Eugene Ormandy/New York Philharmonic/The Philadelphia Orchestra/Zubin Mehta, 1961 Sony
Tchaikovsky, The Symphonies - Israel Philharmonic Orchestra/Los Angeles Philharmonic/Zubin Mehta, 2006 Decca
Tchaikovsky, Violin Concerto - Itzhak Perlman/Janet Goodman Guggenheim/Israel Philharmonic Orchestra/Zubin Mehta, 1990 EMI
Copland Barber, Fanfare for a Common man/Appalachian spring/Rodeo/Adagio - Mehta/LAPO, Decca
Dvorák: Cello Concerto & Richard Strauss: Don Quixote - Berliner Philharmoniker/Mischa Maisky/Zubin Mehta, 2003 Deutsche Grammophon
Dvorák: Violin Concerto, Romance and Carnival Overture - Midori/New York Philharmonic/Zubin Mehta, 1989 SONY BMG/CBS
Elgar: Enigma Variations, Cello Concerto - Lynn Harrell/Cleveland Orchestra/Lorin Maazel/Los Angeles Philharmonic/Zubin Mehta, 2013 Decca
Khachaturian, Violin Concerto & Meditation - Israel Philharmonic Orchestra/Itzhak Perlman/Zubin Mehta, 2005 EMI
Holst Williams, Pianeti/Incontri ravvicinati - Mehta/LAPO, Decca
Holst Williams, Pianeti/Star Wars Suite - Mehta/LAPO, 1971/1977 Decca
Lalo: Symphony espagnole - Vieuxtemps: Violin Concerto No. 5 - Saint-Saëns: Introduction & Rondo capriccioso - Shlomo Mintz/Zubin Mehta, 1991 Deutsche Grammophon
Liszt: Symphonic Poèms, Les Préludes, Orpheus, Mazeppa - Berliner Philharmoniker/Zubin Mehta, 1997 Sony
Liszt, Hungarian Rhapsodies - Zubin Mehta/Israel Philharmonic Orchestra, 1989 Sony
Mahler, Symphony No. 1 in D Major - Zubin Mehta/Israel Philharmonic Orchestra, 2005 EMI
Mahler, Symphony No. 2 - Christa Ludwig/Ileana Cotrubas/Wiener Philharmoniker/Wiener Staatsopernchor/Zubin Mehta, 1975 Decca
Mahler, Symphony No. 4 in G - Barbara Hendricks/Israel Philharmonic Orchestra/Zubin Mehta, 1979 Decca
Mahler, Sinf. n. 5 - Mehta/LAPO, 1976 Decca
Mahler: Rückert-Lieder; Lieder eines fahrenden Gesellen; Kindertotenlieder - Marilyn Horne/Los Angeles Philharmonic/Zubin Mehta, 2006 Decca
Mozart: Sinfonia concertante, K. 364 - Israel Philharmonic Orchestra/Itzhak Perlman/Pinchas Zukerman/Zubin Mehta, 1985 Deutsche Grammophon
Mozart, Serenade "Gran Partita" - Berliner Philharmoniker/Zubin Mehta, 1995 SONY BMG
Mozart: Flute Concertos, K. 313 & 314 - Israel Philharmonic Orchestra/Jean-Pierre Rampal/Zubin Mehta, 1989 Sony
Prokofiev: Piano Concertos 2 & 4, Overture on Hebrew Themes - Israel Philharmonic Orchestra/Juilliard String Quartet/Zubin Mehta, 1994 Sony
Prokofiev: Piano Concertos Nos. 1, 3, 5 - Israel Philharmonic Orchestra/Yefim Bronfman/Zubin Mehta, 1993 SONY BMG
Prokofiev, Violin Concertos No. 1 & 2 - Isaac Stern/New York Philharmonic/Zubin Mehta, 1983 SONY BMG/CBS
Puccini, Fanciulla del West - Mehta/Neblett/Domingo/Milnes, 1977 Deutsche Grammophon
Puccini, Turandot - Mehta/Sutherland/Pavarotti, 1972 Decca
Puccini, Turandot in the Forbidden City - Zubin Mehta/Coro del Maggio Musicale Fiorentino/Orchestra del Maggio Musicale Fiorentino, 1998 BMG/RCA
Puccini, Tosca - Zubin Mehta/New Philharmonia Orchestra, 1986 RCA Red Seal
Puccini, Tosca - Andrea Bocelli/Fiorenza Cedolins/Orchestra del Maggio Musicale Fiorentino/Zubin Mehta, 2003 Sugar
Puccini, La bohème - Andrea Bocelli/Barbara Frittoli/Israel Philharmonic Orchestra/Zubin Mehta, 2000 Sugar
Rimsky-Korsakov, Scheherazade & Russian Easter Overture - Israel Philharmonic Orchestra/Zubin Mehta, 1988 SONY BMG/CBS
Saint-Saens: Symphony No. 3 - Tal: Symphony No. 5 - Israel Philharmonic Orchestra/Zubin Mehta, 2008 Decca
Saint-Saëns: Introduction & Rondo capriccioso; Havanaise - Sarasate: Carmen Fantasy - Chausson: Poème - Ravel: Tzigane - Itzhak Perlman/New York Philharmonic/Zubin Mehta, 2012 Deutsche Grammophon
Schmidt: Symphony No. 4 - Schoenberg: Chamber Symphony - Zubin Mehta/Wiener Philharmoniker/Los Angeles Philharmonic, 1990 Decca
Shostakovich: Violin Concerto Nos. 1 & 3 Duets - Glazunov: Violin Concerto - Israel Philharmonic Orchestra/Perlman/Mehta, EMI - Miglior interpretazione solista di musica classica con orchestra (Grammy) 1991
Sibelius: Violin Concerto in D Minor - Bruch: Scottish Fantasy - Israel Philharmonic Orchestra/Midori/Zubin Mehta, 1994 SONY BMG
Smetana, Má Vlast (My Fatherland) - Zubin Mehta/Israel Philharmonic Orchestra, 1994 SONY BMG
Suppé, Overtures - Wiener Philharmoniker/Zubin Mehta, 1989 SONY BMG
Verdi, Trovatore - Mehta/Pavarotti/Banaudi/Nucci, 1990 Decca
Verdi, Il Trovatore - Zubin Mehta/New Philharmonia Orchestra/Domingo/Leontyne Price/Milnes, 1970 BMG/RCA
Verdi, Aida - Grace Bumbry/Franco Corelli/Birgit Nilsson/Mario Sereni/Coro del Teatro dell'Opera di Roma/Orchestra del Teatro dell'Opera di Roma/Zubin Mehta, 1967 EMI
Verdi, La Traviata - Alfredo Kraus/Coro del Maggio Musicale Fiorentino/Zubin Mehta/Orchestra del Maggio Musicale Fiorentino/Dmitri Hvorostovsky/Dame Kiri Te Kanawa, 1993 Decca
Vivaldi, Quattro stagioni - Perlman/Stern/Mintz/Mehta, Deutsche Grammophon
Wagner: Orchestral Music from Tannhäuser, Parsifal, Rienzi - Zubin Mehta/New York Philharmonic, 1992 Sony
Williams: Star Wars Suite, Close Encounters of the Third Kind Suite - Zubin Mehta/Los Angeles Philharmonic, 1978 Decca
Bocelli, Verdi (album) - Andrea Bocelli/Isreal Philharmonic Orchestra/Zubin Mehta, 2000 Sugar
Perlman, Virtuoso favourites (Sarasate/Chausson/Saint-Saëns/Ravel) - Mehta/NYPO, 1986 Deutsche Grammophon
Isaac Stern: 60th Anniversary Celebration - Stern/Perlman/New York Philharmonic/Zukerman/Mehta, 1981 CBS/Sony - Miglior interpretazione solista di musica classica con orchestra (Grammy) 1982
Leontyne Price Sings Verdi - Israel Philharmonic Orchestra/Price/Mehta, 1981 Decca - Grammy Award for Best Classical Vocal Solo 1983
Conc. dei tre tenori, Cilea, Verdi, Puccini - Carreras/Domingo/Pavarotti, 1990 Decca - Grammy Award for Best Classical Vocal Solo 1991
The 3 Tenors in Concert 1994 - Carreras - Domingo - Pavarotti with Mehta, Teldec - 1ª posizione in Austria, Svezia, Australia e Nuova Zelanda, 2^ in Olanda e 3^ in Svizzera
Neujahrskonzert 2007 - Wiener Philharmoniker/Mehta, Deutsche Grammophon - 1ª posizione in Austria
New Year's Concert 1998 - Zubin Mehta/Wiener Philharmoniker, 1998 BMG/RCA
Manhattan (film) (Original Motion Picture Soundtrack) - New York Philharmonic/Zubin Mehta, 1979 SONY BMG
"Timeless" - Bruch Brahms - Conc. vl. n. 1/Conc. vl. op. 77, Garrett/Mehta/Israel PO, 2014 Decca - nona posizione in Austria
Neujahrskonzert/New Year's Concert 2015 (Live) - Zubin Mehta/Wiener Philharmoniker, 2015 Sony - prima posizione in Austria ed ottava in Svizzera
Mehta, Sinfonie e poemi sinfonici - WPO/NYPO/LAPO/Israel PO, 2015 Decca


== Premi ==
2006: Kennedy Center Honours
2007: Dan David Prize
2010: Premio Imperiale
2011: Hollywood Walk of Fame


== Onorificenze ==


=== Onorificenze indiane ===


=== Onorificenze straniere ===


== Note ==
^ Discorso di Mehta del 22/11/2010 al Teatro Carlo Felice
^ Gypsy Boy, Time
^ Baker's Biographical Dictionary of Music and Musicians
^ Intervistemadyur: Intervista A Zubin Mehta : Grande Direttore D'Orchestra
^ Sito web del Quirinale: dettaglio decorato.
^ Sito web del Quirinale: dettaglio decorato.
^ Sito web del Quirinale: dettaglio decorato.


== Voci correlate ==
Maggio musicale fiorentino


== Altri progetti ==

 Wikiquote contiene citazioni di o su Zubin Mehta
 Wikimedia Commons contiene immagini o altri file su Zubin Mehta


== Collegamenti esterni ==
(EN) http://www.zubinmehta.net/
(EN) Biografia
BiografiaZero Mostel, all'anagrafe Samuel Joel Mostel (Brooklyn, 28 febbraio 1915 – Filadelfia, 8 settembre 1977), è stato un attore statunitense.
Attivo al cinema ma soprattutto in teatro (vincitore di tre Tony Award), dopo gli esordi a Hollywood nei primi anni cinquanta, divenne famoso nelle cronache per essere uno dei dodici personaggi dello spettacolo inseriti nella "lista nera" (Hollywood blacklist) durante gli anni del Maccartismo: dopo la sua testimonianza davanti alla Commissione per le attività antiamericane (HCUA), la sua attività cinematografica s'interruppe per una quindicina d'anni.


== Biografia ==
Samuel Mostel era di famiglia ebraica: il padre Israel Mostel era un ebreo dell'Europa orientale, la madre Cina "Celia" Druchs era un'ebrea di origine polacca. Entrambi emigrarono negli Stati Uniti (Israel nel 1898, Cina nel 1908) dove si conobbero e si sposarono: l'uomo aveva già quattro figli con la precedente moglie e ne ebbe altri quattro con Cina (Samuel era il settimo).
La numerosa famiglia andò a vivere in una fattoria a Moodus (Connecticut), ma le cose non andarono come previsto e fecero ritorno a New York, nella Lower East Side di Manhattan. La famiglia aveva comunque molti problemi economici e Samuel iniziò a frequentare la scuola pubblica: dai suoi familiari venne descritto come un bambino vivace, intelligente e con un gran senso dell'umorismo. Il padre vedeva in lui le doti di un futuro rabbino, ma Samuel preferiva dipingere e disegnare, una passione che proseguì per il resto della sua vita. Secondo lo scrittore Roger Butterfield, la madre di Samuel lo mandava al Metropolitan Museum of Art a copiare i quadri esposti (e il bambino aveva una predilezione per lo Study For Woman in Black and Green dell'illustratore John White Alexander). Imparò a parlare più lingue: inglese, yiddish, italiano e tedesco.
Frequentò il City College di New York, college pubblico per studenti delle classi meno abbienti dove si laureò nel 1935. Dopo svariati lavori, trovò impiego come insegnante di disegno e pittura presso il Works Progress Administration's Federal Art Project a Manhattan, nel 1937.
Si sposò con Clara Sverd nel 1939 e andarono a vivere a Brooklyn: il matrimonio durò solo due anni (divorziarono nel 1944 e Zero le passò una somma di denaro per tutta la vita). A detta di Clara, i due si separarono perché Zero passava le intere giornate con gli artisti newyorchesi.


== Carriera ==


=== Inizi ===

Quando ancora insegnava alla CCNY, Mostel cominciò ad interpretare ruoli comici durante delle letture presso alcuni musei newyorchesi: passò quindi a feste private, cabaret, nightclub ed esordì alla radio: in particolare, nel 1941, nel jazz club Cafe Society, gli venne affibbiato il soprannome "Zero" dall'agente del club, Ivan Black, che ebbe modo di dire come Mostel fosse "un tipo che inizia dal nulla" ("Here's a guy who's starting from nothing"). Iniziò a lavorare nel nightclub il 16 febbraio 1942 e contemporaneamente debuttò a teatro interpretando piccoli ruoli (non accreditato nel cast ufficiale) nella commedia Cafe Crown al Cort Theatre (141 spettacoli di fila fino al marzo del 1942), messa in scena da Elia Kazan. Il debutto ufficiale a teatro fu il 24 aprile 1942 al 44th Street Theatre con Keep 'em Laughing (77 spettacoli di seguito).
Esordì nel mondo del cinema nel 1943 in Du Barry Was A Lady, dove interpretava un doppio ruolo. Nel 1943, in piena Seconda guerra mondiale, venne chiamato alle armi e scartato per un non ben specificato problema fisico: passò il resto della leva a intrattenere le truppe oltreoceano.
Sposò Kathryn Harkin il 2 luglio 1944: dal matrimonio, durato fino alla morte di Mostel nel 1977, nacquero due figli, Josh (1946) e Tobias (1949).


=== Gli anni cinquanta e il Maccartismo ===

Al suo ritorno sulle scene, debutta in tv il 19 ottobre 1948 con la serie Off the Record (trasmessa da DuMont) e più tardi in The Ford Theatre Hour della NBC.
Nei primi anni cinquanta, Mostel è impegnato al cinema in due ruoli drammatici: Bandiera gialla (1950) di Elia Kazan e La città è salva (1951) di Bretaigne Windust e Raoul Walsh.
Politicamente di sinistra, in piena caccia alle streghe, Zero venne nominato da Jerome Robbins alla HCUA e rese una testimonianza presso la commissione, il 14 ottobre 1955. Negò di essere comunista, ma al tempo stesso rifiutò di fare nomi di altri personaggi, in quanto a suo dire la sua religione ebraica non glielo permetteva. Fu di conseguenza messo nella "lista nera" e perse ogni ruolo al cinema, in tv e perfino nei nightclub. Trovò lavoro in piccoli spettacoli, poco retribuiti, in locali minori, e dovette vendere i suoi dipinti. In un casuale incontro con Elia Kazan a New York, Mostel rimproverò il regista della sua confessione presso la HCUA.

Non vi era una vera e propria black list nel teatro e Mostel venne contattato nel 1958 dal suo amico Burgess Meredith, noto liberale, che gli offrì il ruolo nella produzione off-Broadway Ulysses in Nighttown (basata sull'Ulisse di Joyce), che stava dirigendo. Il ruolo dell'ebreo interpretato da Mostel gli valse un Obie Award e l'opera fu rappresentata anche a Londra e Parigi.


=== Il ritorno alla ribalta di Broadway negli anni sessanta ===
Apparve ancora in tv nell'episodio The World of Sholom Aleichem della serie Play of the Week (14 dicembre 1959) e ritornò ufficialmente a Broadway con la commedia The Good Soup (ma non la interpretò, pur figurando nel cast, in quanto si ruppe una gamba e passò 5 mesi in ospedale in un incidente con un autobus).
Il suo ritorno vero e proprio a Broadway fu un successo: interpretò Rhinoceros (1961), piéce tratta dall'opera di Eugène Ionesco, che gli valse un Tony Award nell'autunno del 1960. In tv, ancora in Play of the Week, interpretò Aspettando Godot di Samuel Beckett (3 aprile 1961).
Con l'amico Jack Gilford (anch'egli coinvolto nel maccartismo, assieme alla moglie, e inserito nella black list) interpretò il musical A Funny Thing Happened on the Way to the Forum per la regia di George Abbott (da cui venne tratto nel 1966 il film Dolci vizi al foro di Richard Lester). Del cast faceva parte, come coreografo, Jerome Robbins (che non venne accreditato), che l'aveva precedentemente inguaiato con la Commissione Anti-americana. Mostel passò oltre, dopo l'imbarazzo iniziale di Robbins, dimostrandosi un professionista esemplare: lo show andò in scena per la prima volta all'Alvin Theatre l'8 maggio 1962 e fu un successo. Fu infatti la prima di ben 964 rappresentazioni consecutive (oltre all'Alvin, venne eseguito anche al Mark Hellinger Theatre e al Majestic) chiudendo il 29 agosto 1964. Dolci vizi al Foro vinse 6 Tony Award, incluso Miglior musical e Miglior regia (Abbott): Mostel si aggiudicò il suo secondo Tony (anche Gilford venne nominato nella categoria attori).

Zero continuò il suo successo teatrale con un musical di culto, interpretando il lattaio Tevye in Fiddler on the Roof, basato sulle storie di Sholom Aleichem. Con regia e coreografie di Jerome Robbins, Fiddler venne rappresentato il 22 settembre 1964 all'Imperial Theatre e chiuse i battenti 8 anni dopo, al Broadway Theatre, il 2 luglio 1972 (con un intermezzo di rappresentazione al Majestic). Fiddler venne rappresentato 3242 volte, divenendo uno degli show di maggior successo della storia di Broadway. Il musical vinse 9 Tony Awards nel 1965 (tra cui Miglior Musical, Regia e Miglior Attore, il terzo Tony per Mostel nel giro di 4 anni). Nel 1972 a Fiddler venne assegnato uno speciale decimo Tony, per essere divenuto il più longevo musical nella storia di Broadway.


=== La seconda vita cinematografica ===

Famosissimo ormai a teatro, Zero Mostel alternò con cinema e tv il decennio 1965-1975, sebbene sia opinione comune che il suo talento non venne rappresentato al meglio sul grande schermo, come invece era accaduto sul palcoscenico, con l'eccezione del primo film di Mel Brooks, Per favore, non toccate le vecchiette (The producers, 1968) (che seguiva, come accennato, la versione cinematografica di Dolci vizi al Foro di Lester del '66). La versione cinematografica di Fiddler on the Roof (Il violinista sul tetto, 1971) non ebbe il successo previsto, anche per l'interpretazione dell'attore israeliano Chaim Topol al "posto" di Zero Mostel nel ruolo di Tevye (Topol venne nominato per l'Oscar ma nell'opinione comune il pubblico aveva ormai raffigurato in quel ruolo Mostel, dopo il decennio di successi a Broadway).
Nel 1974, diretto da Meredith, ripresentò Ulysses in Nighttown a Broadway (ancora una nomination ai Tony Awards, come Miglior attore) e al cinema fece coppia con Woody Allen ne Il prestanome (The Front) di Martin Ritt (1976), in cui interpreta un personaggio "biografico" e drammatico, un attore inserito nella black list che arriva al suicidio. Dopo altre rappresentazioni a Broadway (tra cui quella di Shylock in The Merchant di Arnold Wesker, tratto da Il mercante di Venezia di Shakespeare), Mostel si ammalò e venne ricoverato a Filadelfia, dove morì l'8 settembre 1977.


== Filmografia parziale ==
Mademoiselle du Barry (Du Barry Was a Lady), regia di Roy Del Ruth (1943)
Bandiera gialla (Panic in the Streets), regia di Elia Kazan (1950)
La città è salva (The Enforcer), regia di Bretaigne Windust e Raoul Walsh (1951)
Damasco '25 (Sirocco), regia di Curtis Bernhardt (1951) - Balukjiaan
Mr. Belvedere suona la campana (Mr. Belvedere Rings the Bell), regia di Henri Koster (1951)
Mariti su misura (The Model and the Marriage Broker), regia di George Cukor (1951)
Dolci vizi al foro (A Funny Thing Happened on the Way to the Forum), regia di Richard Lester (1966)
Per favore, non toccate le vecchiette (The producers), regia di Mel Brooks (1968)
Quel fantastico assalto alla banca (The Great Bank Robbery), regia di Hy Averback (1969)
Caterina sei grande (The Great Catherine), regia di Gordon Flemyng (1969)
L'angelo Levine (The Angel Levine), regia di Ján Kadár (1970)
La pietra che scotta (The Hot Rock), regia di Peter Yates (1972)
Il rinoceronte (Rhinoceros), regia di Tom O'Horgan (1974)
Foreplay, regia di John G. Avildsen (1975)
La rotta del terrore (Journey into Fear), regia di Daniel Mann (1975)
Il prestanome (The Front), regia di Martin Ritt (1976)


== Teatro ==
Cafe Crown (1942) - non ufficiale
Keep 'em Laughing (1942)
Top-Notchers (1942)
Concert Varieties (1945)
Beggar's Holiday (1946)
Flight Into Egypt (1952)
Lunatics and Lovers (1954) Nota: prese il posto di Buddy Hackett
Good as Gold (1957)
Ulysses in Nighttown (1958)
The Good Soup (1960) Nota: prima dell'inizio venne sostituito da Jules Munshin a causa di un incidente ad una gamba
Rhinoceros (1961)
A Funny Thing Happened on the Way to the Forum (1962)
Fiddler on the Roof (1964)
Ulysses in Nighttown (1974) (revival)
Fiddler on the Roof (1976) (revival)


== Riconoscimenti ==
1 Tony Award al Miglior Attore protagonista in una Commedia per Rhinoceros (1961), piéce tratta dall'opera di Eugène Ionesco
2 Tony Award al Miglior Attore protagonista in un Musical per A Funny Thing Happened on the Way to the Forum (1963) e per Fiddler on the Roof (1965)
1 Obie Award per Ulysses in Nighttown (1958)


== Bibliografia ==
Jared Brown - Zero Mostel, a Biography, Macmillan Publishing Company, New York 1989 ISBN 0-689-11955-0


== Altri progetti ==

 Wikimedia Commons contiene immagini o altri file su Zero Mostel


== Collegamenti esterni ==
(EN) Zero Mostel in Internet Movie Database, IMDb.com Inc.
(EN) Scheda su Internet Broadway DataBaseHerbert Marx vero nome di Zeppo Marx (New York City, 25 febbraio 1901 – Palm Springs, 29 novembre 1979) è stato un attore, comico e imprenditore statunitense.


== Biografia ==
Fece parte per un breve periodo del celebre quartetto di comici, i "fratelli Marx", diventato successivamente trio perché Zeppo, dopo avere interpretato in alcuni dei loro primi film un ruolo romantico e leggero, si ritirò dalle scene.
Lasciò i Fratelli Marx alla fine del contratto con la Paramount, ma la sua carriera continuò come imprenditore. Per prima cosa, Zeppo (con l'aiuto del fratello Gummo) aprí un'agenzia per artisti a Hollywood, vendendola per una cifra a sette zeri anni dopo alla Music Corporation of America. Successivamente si dette all'allevamento di cavalli. L'impresa fu di grande successo. Nel mentre si costruí un laboratorio dove inventò una guarnizione per un tubo di connessione degli aeroplani. Vendette l'allevamento di cavalli, brevettò l'invenzione, l'aviazioni degli Stati Uniti si dimostrò interessata, dunque Zeppo ampliò il proprio laboratorio per la produzione di questa guarnizione; aveva 250 dipendenti.
Successivamente, a Palm Springs, assieme ad Harpo (il quale racconta in Harpo Speaks, la sua autobiografia tutta la trafila di imprese gestite e vendute dal fratello), si lanciò in un business di frutticultura, pompelmi.
Quanto alla vita privata, si sposò due volte. Da Marion Benda adottò due figli, divorziarono nel 1954. Adottò poi il figlio di Barbara Blakeley, la seconda moglie. Nel suo libro, la Blackney descrive Zeppo come un uomo molto geloso, una volta afferrò Victor Rothschild alla gola solo per aver parlato con lei. All'epoca i Marx ricevettero molti inviti da Frank Sinatra. Accadde poi che Sinatra e Barbara iniziarono a frequentarsi dietro le spalle di Zeppo. Barbara lasciò Zeppo nel 1973 e sposò Sinatra tre anni dopo, rimanendo al suo fianco fino all'ultimo.


== Filmografia ==
Noci di cocco (The Cocoanuts), regia di Robert Florey e Joseph Santley (1929)
Animal Crackers, regia di Victor Heerman (1930)
Monkey Business - Quattro folli in alto mare, regia di Norman Z. McLeod (1931)
Horse Feathers - I fratelli Marx al college, regia di Norman Z. Mc Leod (1932)
La guerra lampo dei Fratelli Marx (Duck Soup), regia di Leo McCarey (1933)


== Altri progetti ==

 Wikiquote contiene citazioni di o su Zeppo Marx


== Collegamenti esterni ==
(EN) Zeppo Marx in Internet Movie Database, IMDb.com Inc.L'Alive Naturalsound Records, conosciuta semplicemente anche come Alive Records, è una etichetta discografica indipendente fondata nel 1984 da Patrick Boisell a Los Angeles specializzata nei generi garage rock, punk blues, garage punk, psychedelic rock, power pop e blues rock.


== Artisti ==
All Tomorrow’s Party
Andre Williams
Beachwood Sparks
Bed of Eyes
Big Midnight
Black Angel’s Death Song
Black Diamond Heavies
Bloodhounds
Bloody Hollies
Boyskout
Brian Olive
Brimstone Howl
Buffalo Killers
Certain General
Charlie Whitehead
Colonel Knowledge & the Lickety Splits
Detonations
Deviants IXVI
Dirty Streets
Dodge Main
Doris Duke
Dripping Lips
G.G. Allin
Gardens
Hacienda
Handsome Jack
Henry’s Funeral Shoe
Hollis Brown
Howlin’ Diablos
Iggy Pop
Irma Thomas
James Leg
James Williamson
John Sinclair
John The Conqueror
Kim Fowley
Lee Bains III & The Glory Fires
Left Lane Cruiser
Libertine
Lightnin' Slim
Lonesome Shack
Martin Rev
MC5
Mick Farren
Milky Ways
Mondo Drag
Mount Carmel
Mr. Gloria’s Head
Murder Junkies
Nathaniel Mayer
Neither/Neither World
Nikki Sudden
Occult Detective Club
Outrageous Cherry
Paul Collins
PepGirlz
Peter Case
Prima Donna
Radio Moscow
RF7
Richmond Sluts
Ron Franklin
Rosetta West
Sandra Phillips
Scott Morgan
Soledad Brothers
Sonic’s Rendezvous Band
SSM
Stoneage Hearts
Streetwalkin’ Cheetahs
Swamp Dogg
Swell Maps
The Black Keys
The Bloodhounds
The Breakaways
The Deviants
The Dirty Streets
The Germs
The Love Drunks
The Nerves
The Plimsouls
The Powder Monkeys
The Red Tyger Church
The Runaways
The Sights
The Streetwalkin’ Cheetahs
Thee Michelle Gun Elephant
Thomas Function
T-Model Ford
Trainwreck Riders
Turpentine Brothers
Two Gallants
Tyson Vogel
U.S. Bombs
Very Ape
Waves of Fury
Wayne Kramer
White Noise Sound
Witches
Wolfmoon
Z.Z. Hill


== Collegamenti esterni ==
Alive Naturalsound Records sito ufficialeSári Gábor, in arte Zsa Zsa Gabor (Budapest, 6 febbraio 1917), è un'attrice ungherese naturalizzata statunitense.


== Biografia ==
Nasce a Budapest, con il nome di Sari Gabor, seconda figlia di Vilmos, un soldato e Jolie, un'imprenditrice. Sue sorelle sono Magda e Eva.
Miss Ungheria nel 1936, ha intrapreso poi la carriera di attrice, che è proseguita attraverso gli anni con alti e bassi; in oltre 50 anni di carriera ha lavorato in più di 60 pellicole e durante la sua carriera è riuscita ad ottenere ruoli in produzioni importanti con registi del calibro di Orson Welles, John Huston e Vincente Minnelli.
Nel 1997, la madre Jolie muore a 101 anni d'età.
Nel gennaio 2011 Gabor ha subito l'amputazione quasi totale della gamba destra, a causa di una infezione dopo che nel luglio 2010 una caduta le aveva provocato una grave frattura all'anca.


== I matrimoni ==
È nota al grande pubblico per le vicende relative alla sua vita personale piuttosto che per i suoi film: infatti è stata sposata ben nove volte:
Burhan Asaf Belge (1937 – 1941) (divorzio)
Conrad Hilton (10 aprile, 1942 – 1947) (divorzio)
George Sanders (2 aprile, 1949 – 2 aprile, 1954) (divorzio)
Herbert Hutner (5 novembre, 1962 – 3 marzo, 1966) (divorzio)
Joshua S. Cosden, Jr. (9 marzo, 1966 – 18 ottobre, 1967) (divorzio)
Jack Ryan (21 gennaio, 1975 – 1976) (divorzio)
Michael O'Hara (27 agosto, 1976 – 1982) (divorzio)
Felipe de Alba (13 aprile, 1983 – 14 aprile, 1983) (annullato)
Frédéric Prinz von Anhalt (14 agosto, 1986 - Presente)
Mentre era sposata con Conrad Hilton, Gabor ammise di avere avuto una relazione con il figliastro Conrad Hilton Jr.
Ha avuto una sola figlia, Constance Francesca Hilton, nata il 10 marzo 1947 dal secondo matrimonio, ed è stata la sola delle sorelle Gabor a diventare madre. Secondo la sua autobiografia del 1991 One Lifetime Is Not Enough, la gravidanza fu il risultato di una violenza del marito Conrad.


== Filmografia parziale ==
Modelle di lusso (Lovely to Look At), regia di Mervyn LeRoy (1952)
Matrimoni a sorpresa (We're Not Married!), regia di Edmund Goulding (1952)
Moulin Rouge, regia di John Huston (1952)
Storia di tre amori (The Story of Three Loves), regia di Vincente Minnelli e Gottfried Reinhardt (1953) (episodio "Mademoiselle")
Lili, regia di Charles Walters (1953)
Il nemico pubblico numero uno (L'Ennemi public n° 1), regia di Henri Verneuil (1953)
Sangue e luci (Sangre y luces), regia di Georges Rouquier (1954)
Il circo a tre piste (3 Ring Circus), regia di Joseph Pevney (1954)
Ball der Nationen, regia di Karl Ritter (1954)
Il diabolico avventuriero (Death of a Scoundrel), regia di Charles Martin (1956)
The Girl in the Kremlin, regia di Russell Birdwell (1957)
The Man Who Wouldn't Talk, regia di Herbert Wilcox (1958)
L'infernale Quinlan (Touch of Evil), regia di Orson Welles (1958)
La regina di Venere (Queen of Outer Space), regia di Edward Bernds (1958)
Country Music Holiday, regia di Alvin Ganzer (1958)
Come prima (For the First Time), regia di Rudolph Maté (1959)
La contessa azzurra, regia di Claudio Gora (1960)
Astronauti per forza (The Road to Hong Kong), regia di Norman Panama (1962) (scene cancellate)
Venere in pigiama (Boys' Night Out), regia di Michael Gordon (1962)
La bambola di pezza (Picture Mommy Dead), regia di Bert I. Gordon (1966)
Arrivederci, Baby! (Drop Dead Darling), regia di Ken Hughes (1966)
La gang dei diamanti (Jack of Diamonds), regia di Don Taylor (1967)
Up the Front, regia di Bob Kellett (1972)
Won Ton Ton il cane che salvò Hollywood (Won Ton Ton: The Dog Who Saved Hollywood), regia di Michael Winner (1976)
Every Girl Should Have One, regia di Robert Hyatt (1978)
Frankenstein's Great Aunt Tillie, regia di Myron J. Gold (1984)
Nightmare 3: I guerrieri del sogno (A Nightmare on Elm Street 3: Dream Warriors), regia di Chuck Russell (1987)
Strauss, re senza corona (Johann Strauss - Der König ohne Krone), regia di Franz Antel (1987)
Biancaneve - E vissero felici e contenti (Happily Ever After), regia di John Howley (1990) (voce)
Pezzi duri... e mosci (The Naked Truth), regia di Nico Mastorakis (1992)
A Beverly Hills... signori si diventa (The Beverly Hillbillies), regia di Penelope Spheeris (1993)
A Very Brady Sequel, regia di Arlene Sanford (1996)


=== Doppiatrici italiane ===
Rosetta Calavetta in: Lili (ridoppiato), Moulin Rouge, Il diabolico avventuriero, La regina di Venere
Micaela Giustiniani in: L'infernale Quinlan (ridoppiato)
Paola Giannetti in: A Beverly Hills... signori si diventa


== Scritti disponibili in italiano ==
Come accalappiare un uomo, come tenerselo stretto e come scaricarlo, trad. di Aldo Busi, Alet Edizioni, 2005


== Voci correlate ==
Famous for being famous


== Altri progetti ==

 Wikiquote contiene citazioni di o su Zsa Zsa Gábor
 Wikimedia Commons contiene immagini o altri file su Zsa Zsa Gábor


== Collegamenti esterni ==
(EN) Zsa Zsa Gabor in Internet Movie Database, IMDb.com Inc.Zane Grey (Zanesville, 31 gennaio 1872 – 23 ottobre 1939) è stato uno scrittore statunitense.
È conosciuto per le sue popolari avventure nei romanzi e racconti dove ha presentato un'immagine idealizzata del Vecchio West. Nel giugno del 2007, l'Internet Movie Database dà crediti a Gray con 110 film, un episodio TV, e una serie, Dick Powell's Zane Gray Theatre vagamente basata su suoi romanzi e racconti brevi. Le sue opere hanno venduto complessivamente duecentocinquanta milioni di copie.


== Biografia ==
Pearl Zane Gray è nato il 31 gennaio 1872 a Zanesville, Ohio. Era il quarto di cinque figli nati da Lewis M. Gray, un dentista, e sua moglie, Alice "Allie" Josephine Zane, il cui antenato quacchero Robert Zane era venuto in America nel 1673 dall'Inghilterra. Si trasferirono a Zanesville, una città fondata da un antenato materno Ebenezer Zane, un patriota rivoluzionario, che aveva sviluppato interessi nei campi della pesca, del baseball e della scrittura, che più avanti contribuiranno tutti anche al suo successo. I suoi primi tre romanzi glorificavano l'eroismo dei suoi antenati durante la rivoluzione. Sebbene irascibile e antisociale come suo padre, Zane è stato controbilanciato da una madre amorevole e gentile che gli infuse l'amore per la pesca e la scrittura. Anche se era un sognatore e uno studente svogliato, Gray è stato un appassionato lettore che ha alimentato la sua immaginazione con storie di avventura, "romanzi da dieci dimes", (Robinson Crusoe e le storie di Buffalo Bill). Zane ha scritto la sua prima storia quando aveva quindici anni.
Tutti i figli Grey furono entusiasti giocatori di baseball e pescatori. Zane ebbe un'educazione fondamentalista permanentemente impressa, e un disgusto per l'alcool e il tabacco, ma non per le tentazioni del sesso opposto. Una grave crisi finanziaria colpì nel 1889 il padre di Zane, che lottò per ristabilire il suo studio dentistico e venne aiutato dal giovane Zane che aveva imparato come fare un'estrazione. Lavorò anche come usciere part-time in un cinema. Infine Gray fu notato da un cacciatore di talenti di baseball e ricevette molte offerte dalle scuole. Suo fratello Romer attirò anch'egli l'attenzione con la sua carriera di giocatore di baseball. Gray frequentò l'Università della Pennsylvania grazie ad una borsa di studio e si laureò nel 1896. Quando arrivò alla Penn dovette dimostrarsi meritevole di una borsa di studio prima di riceverla. Egli è stato tuttavia uno studente mediocre, a malapena raggiunse un media sufficiente; quando non era in classe spesso passava il suo tempo giocando a baseball, nuotando in piscina o scrivendo, in particolare poesie. Con i suoi compagni non era solito socializzare molto.
Dopo la laurea, Gray spostò la sede della sua pratica dentistica nella città di New York sotto il nome di Dr Zane Gray nel 1896. Ha iniziato a scrivere di nuovo la sera per compensare la noia del suo studio dentistico, ma i suoi primi sforzi furono rigidi e grammaticalmente deboli. Incontrò nel 1900 Lina Roth, meglio nota come "Dolly", che avrebbe sposato cinque anni più tardi. Dolly proveniva da una famiglia di medici e sarebbe diventata un'insegnante. Egli le rivolse un appassionato e intenso corteggiamento, ma spesso subiva attacchi di depressione, rabbia, e sbalzi di umore. Quando si sposò nel 1905, si trasferirono in una casa colonica di Lackawaxen, con la madre e la sorella di Zane. Intanto egli cessò del tutto la sua attività di dentista per dedicarsi a quella di scrittore, con l'eredità di Dolly come cuscino finanziario iniziale. La coppia si trasferì in California nel 1918, dove acquistarono un palazzo, conosciuto localmente come "Millionaire's Row", costruito da Arthur Woodward, un fabbricante di macchine per ufficio di Chicago.
Con l'aiuto di Dolly nella correzione delle bozze, lo stile di scrittura di Gray gradualmente migliorò e divenne più fluido e descrittivo. Il primo romanzo di Gray, Betty Zane (1903) fu respinto dalla Harper & Brothers, facendolo cadere in disperazione. Dopo aver frequentato una conferenza a New York nel 1907, Gray organizzò un viaggio di caccia al leone di montagna nel Nord del Grand Canyon. Iniziò inoltre l'abitudine di prendere copiosi appunti su ogni cosa, non solo a descrizione del paesaggio e delle attività, ma anche completi di un autentico dialogo. Al ritorno a casa nel 1909, Gray scrisse un nuovo libro L'ultimo dei Plainsmen, il racconto delle avventure di Buffalo Jones. Ma ancora una volta l'editore respinse il manoscritto. La reazione dell'autore fu molto forte, scrisse: quello che ho voglia di scrivere non sembra essere quello che vogliono gli editori .. . Sono pieno di storie, di ardore e fuoco ... eppure loro sono inibiti dal dubbio, dalla paura che il mio sentimento per la vita sia falso. Con la nascita del suo primo figlio, Gray sentì un senso di urgenza per produrre il suo prossimo romanzo L'eredità del deserto (1910), che completerà in quattro mesi, e che presto divenne un best-seller. Due anni più tardi realizzò il suo libro più noto, Riders of the Purple Sage, il suo best-seller in assoluto più venduto, adattato numerose volte per lo schermo e per la televisione, ma all'inizio nuovamente respinto dall'editore.
Zane Gray morì di insufficienza cardiaca il 23 ottobre 1939 nella sua casa di Altadena, California. Fu sepolto nel cimitero di Lackawaxen, in Pennsylvania. La sua casa in Altadena è elencata nel registro nazionale dei siti storici. Nella sua città natale vi è un museo chiamato Zane Gray Museum. Zane Grey Terrace, una piccola strada residenziale nel colline di Altadena, è chiamata in suo onore.


== Opere ==
Betty Zane, (1903)
L'anima della frontiera (Spirit of the Border), (1906)
L'ultimo dei Plainsmen (The Last of the Plainsmen), (1908), Western
L'ultima pista (The Last Trail), (1909)
The ShortStop, (1909) Baseball
Il retaggio del deserto o Retaggio nel deserto (The Heritage of the Desert), (1910)
The Young Forester, (1910), Western
The Young Pitcher, (1911) Baseball
The Young Lion Hunter, (1911), Western
La valle delle sorprese o Lassiter (Riders of the Purple Sage), (1912) Western
Ken Ward in the Jungle, (1912), Western
L'oro del deserto o Pioggia d'oro (Desert Gold), (1913), Western
Sotto le stelle del West (The Light of Western Stars), (1914), Western
Il ranger del Texas (The Lone Star Ranger), (1915), Western
Il ponte dell'arcobaleno (The Rainbow Trail), (1915), Western
The Border Legion (1916), Western
Wildfire, (1917)
The UP Trail, (1918), Western
The Desert of Wheat, (1919)
Tales of Fishes, (1919), Non-Fiction/Fishing
The Man of the Forest, (1920), Western
The Redhead Outfield and other Stories, (1920) Baseball
The Mysterious Rider, (1921) Western
To the Last Man, (1921)
The Day of the Beast, (1922), Post-WWI novel
Tales of Lonely Trails, (1922), Western
Il vagabondo del deserto (Wanderer of the Wasteland), (1923)
Tappan's Burro, (1923)
Call of the Canyon, (1924), Western
Roping Lions in the Grand Canyon, (1924), Western
Tales of Southern Rivers, (1924)
La mandria tonante (The Thundering Herd), (1925), Western
Stirpe eroica (The Vanishing American), regia di George B. Seitz (1925)
Tales of Fishing Virgin Seas, (1925) Non-Fiction/Fishing
La selva del Tonto Rim (Under the Tonto Rim), (1926)
Tales of the Angler's Eldorado, New Zealand, (1926) Non-Fiction/Fishing
Il fiume abbandonato (Forlorn River), (1927), Western
Tales of Swordfish and Tuna, (1927) Non-Fiction/Fishing
Nevada il tiratore (Nevada), regia di John Waters (1927), (1928),
Il cavallo selvaggio (Wild Horse Mesa), (1928), Western
Don, the Story of a Lion Dog, (1928), Western
Tales of Fresh Water Fishing, (1928) Non-Fiction/Fishing
Carovane combattenti (Fighting Caravans), (1929), Western
The Wolf Tracker, (1930)
Il pastore di Guadaloupe (The Shepherd of Guadaloupe), (1930)
Passo del tramonto (Sunset Pass), (1931), Western
Tales of Tahitian Waters, (1931) Non-Fiction
Book of Camps and Trails, (1931) Non-Fiction
Arizona Ames, (1932), Western
Covo di banditi (Robber's Roost), (1932), Western
Il recinto (The Drift Fence), (1933), Western
La banda del coltello mortale (The Hash Knife Outfit), (1933), Western
Il codice del West (The Code of the West), (1934), Western
Il monte del tuono (Thunder Mountain), (1935), Western
La lunga pista (The Trail Driver), (1935)
La carovana scomparsa (The Lost Wagon Train), (1936), Western
A occidente del Pecos (West of the Pecos), (1937)
An American Angler in Australia, (1937)
Raiders of Spanish Peaks, (1938), Western
Western Union, (1939), Western
I cavalieri della prateria (Knights of the Range), (1939), Western
Thirty thousand on the Hoof, (1940)
I due sombrero (Twin Sombreros), (1940), Western
Il ranch di Majesty (Majesty's Rancho), (1942), Western
Omnibus, (1943), Western
Stairs of Sand, (1943), Western
The Wilderness Trek, (1944), Western
L'ombra sul sentiero (Shadow on the Trail), (1946), Western
La valle dei cavalli selvaggi (Valley of Wild Horses), (1947), Western
Rogue River Feud, (1948), Western
The Deer Stalker, (1949), Western
La regina dei Mavericks (The Maverick Queen), (1950), Western
The Dude Ranger, (1951), Western
Prigionieri del deserto (Captives of the Desert), (1952), Western
Adventures in Fishing, (1952)
Wyoming, (1953), Western
Lost Pueblo, (1954), Western
Black Mesa, (1955), Western
Stranger from the Tonto, (1956), Western
The Fugitive Trail, (1957), Western
Arizona Clan, (1958), Western
Horse Heaven Hill, (1959), Western
The Ranger and other Stories, (1960)
Blue Feather and other Stories, (1961)
Boulder Dam, (1963)
The Adventures of Finspot, (1974)
The Reef Girl, (1977)
Tales from a Fisherman's Log, (1978)
The Camp Robber and other Stories, (1979)
The Lord of Lackawaxen Creek, (1981)
George Washington, Frontiersman, (1994), Historical Fiction
Last of the Duanes, (1996)


== Note ==
^ a b c d e f g h i j k l m n o p q r s t u v w x y z aa ab ac ad ae af ag ah ai aj ak Catalogo SBN. URL consultato il 20-05-2013.


== Altri progetti ==

 Wikiquote contiene citazioni di o su Zane Grey
 Wikimedia Commons contiene immagini o altri file su Zane GreyZelda Sayre Fitzgerald (Montgomery, 24 luglio 1900 – Asheville, 10 marzo 1948) è stata una pubblicista e scrittrice statunitense. Fu la moglie dello scrittore Francis Scott Fitzgerald.
Autrice nel 1932 del romanzo autobiografico Save Me the Waltz (Lasciami l'ultimo valzer), morì all'età di quarantasette anni nell'incendio nell'ospedale psichiatrico sull'altopiano di Asheville - l'Highland Hospital - in cui era ricoverata a causa della sua instabilità mentale dovuta ad una grave forma di schizofrenia.
Per i suoi atteggiamenti anticonvenzionali e spregiudicati è stata spesso considerata una sorta di proto-femminista. È stata, insieme a Fitzgerald, un'icona dei ruggenti anni Venti e fu fra le prime Flapper (prototipo di maschietta, ovvero di donna con atteggiamenti e attitudini mascoline).
Al suo nome si è ispirato il designer giapponese Shigeru Miyamoto per il personaggio della Principessa Zelda nella serie di videogiochi Nintendo The Legend of Zelda.


== Biografia ==
Era la minore di sei figli di Anthony Dickinson Sayre, giudice della Corte dell'Alabama, e di Minerva Machen, e il suo nome fu scelto dai genitori in ragione di due racconti letterari - di Jane Howard il primo, Zelda: A Tale of the Massachusetts Colony (1866), di Robert Edward Francillon il secondo, Zelda's Fortune (1874) - in cui la protagonista era una zingara. Crebbe quindi in una solida famiglia del profondo sud degli Stati Uniti anche se, fin da giovane, fu al centro dei pettegolezzi degli abitanti di Montgomery per i suoi atteggiamenti anticonformisti.

Conobbe Fitzgerald poco dopo aver completato la High School ad un ballo cui partecipavano gli ufficiali di stanza alla guarnigione di Montgomery. Sebbene lo scrittore le avesse dichiarato il suo amore, la giovane continuò ad interessarsi ad altri uomini. Accettò, tuttavia, di fidanzarsi con lui e, dopo un periodo altalenante fatto di abbandoni e riappacificazioni, i due si sposarono il 3 aprile 1920 con una fastosa cerimonia nella Cattedrale di San Patrizio, a New York City. Due anni dopo l'unione fu allietata dalla nascita della figlia Frances, detta Scottie.
Quando il primo romanzo di Fitzgerald - Di qua dal Paradiso - fu pubblicato, la coppia divenne talmente celebre da venire indicata dai quotidiani newyorkesi come modello della nuova Età del jazz: erano giovani, belli e pieni di energia. Dopo un periodo trascorso nella città nativa di F. Scott - Saint Paul (Minnesota) - ormai all'apice del successo, i Fitzgerald si trasferirono a Parigi. Era il periodo del successo de Il grande Gatsby e della frequentazione dei salotti letterari che vedevano al centro dei riflettori letterati di fama, come ad esempio Ernest Hemingway, pionieri della Lost Generation, la Generazione perduta.
Fin dall'inizio il loro matrimonio, tuttavia, non presentò un percorso in discesa, contrassegnato piuttosto da gelosie, ripicche, risentimenti ed acrimonia. Fitzgerald usava le loro vicissitudini coniugali come materia per i suoi romanzi, traendo spunto, per disegnare la figura delle sue eroine, anche dal diario della moglie. Ugualmente, Zelda - in una sorta di sovrapposizione di identità - scriveva articoli e novelle per periodici appoggiandosi a esperienze di vita vissuta e quindi di contenuto autobiografico.


== Ossessione per la danza ==
Aveva ventisette anni quando rimase vittima di una sorta di ossessione per la danza tanto da voler intraprendere una carriera da ballerina, impresa che le causò un forte esaurimento nervoso. I malumori dovuti ai dissidi coniugali, la sempre maggiore dipendenza del marito verso l'alcool e la sua congenita instabilità, condussero Zelda nel 1930 ad un primo ricovero in sanatoria con la diagnosi di schizofrenia. A questo ricovero ne fece seguito un altro, nel 1932, subito dopo la morte del padre. La degenza in clinica non le impedì tuttavia di completare in quello stesso anno il suo unico romanzo, a contenuto parzialmente autobiografico, dal titolo Save Me the Waltz (Lasciami l'ultimo valzer).
La pubblicazione del libro fece andare su tutte le furie Francis Scott Fitzgerald che l'accusò di avere reso noto in tal modo le loro vicende matrimoniali. Peraltro, lo scrittore farà la medesima cosa inserendo episodi di vita coniugale in Tenera è la notte, pubblicato nel 1934. I due romanzi sono lo specchio fedele del fallimento di un'unione come quella fra i due letterati.
Tornato negli Stati Uniti, Fitzgerald si dedicò al cinema con la redazione di sceneggiature per Hollywood. Fu in questo periodo che lo scrittore intraprese una relazione sentimentale con la cronista Sheilah Graham.
Zelda entrò nuovamente in un ospedale psichiatrico nel 1936, ad Asheville, in Carolina del Nord. Fitzgerald morirà quattro anni dopo. L'ultima visita alla moglie risaliva ad un anno e mezzo prima.


== Ultimi anni ==

Zelda Sayre trascorse i restanti anni nell'ospedale psichiatrico dove si dedicò alla stesura di un secondo romanzo, peraltro mai completato. Morì nel 1948 assieme a diversi altri degenti in un incendio che devastò il luogo in cui era ricoverata.
Con la sua morte, la popolarità dei coniugi Fitzgerald ebbe nuovo risalto divenendo argomento di libri, film e persino studi di carattere sociologico in virtù - o a causa - di ciò che erano stati e del modello di vita che avevano rappresentato soprattutto negli anni dell'Età del jazz.
È sepolta assieme al marito al St. Mary's Catholic Cemetery di Rockville, Maryland. Sulla loro lapide è incisa la frase finale del romanzo Il grande Gatsby: "So we beat on, boats against the current, borne back ceaselessly into the past" (= Così arranchiamo avanti, barche contro corrente, risospinti senza posa nel passato).


== Note ==
^ Fonte: Il Secolo XIX 18-10-2008, pag. 18, Simonetta Ronco, "La ballata di Zelda"
^ Fernanda Pivano, in Fitzgerald, di qua dal Paradiso, in Pagine Americane, Frassinelli 2005


== Bibliografia ==
Adair, Everl (2005), The Art of Zelda Fitzgerald, Alabama Heritage (University of Alabama), verificato il 26-5-2008
Bruccoli, Matthew Joseph (2002), Some Sort of Epic Grandeur: The Life of F. Scott Fitzgerald (seconda edizione revisionata), Columbia, SC: University of South Carolina Press, ISBN 1-57003-455-9
Bryer, Jackson R. & Barks, Cathy W. (2002), Dear Scott, Dearest Zelda: The Love Letters of F. Scott and Zelda Fitzgerald, New York: St. Martin's Press, ISBN 0-312-26875-0
Cline, Sally (2003), Zelda Fitzgerald: Her Voice in Paradise, New York: Arcade Publishing, ISBN 1-55970-688-0
Curnutt, Kirk (2004), A Historical Guide to F. Scott Fitzgerald, Oxford: Oxford University Press, ISBN 0-19-515302-2
Davis, Simone Weil (1995), "The Burden of Reflecting': Effort and desire in Zelda Fitzgerald's Save Me the Waltz", Modern Language Quarterly
Kakutani, Michiko (1991), Books of The Times; That Other Fitzgerald Could Turn a Word, Too, The New York Times verificato il 26-05-2008
Milford, Nancy (1970), Zelda: A Biography, New York: Harper & Row (Zelda, Bompiani, 1971)
Prigozy, Ruth (2002), The Cambridge Companion to F. Scott Fitzgerald, Cambridge: Cambridge University Press, ISBN 0-521-62447-9
Tavernier-Courbin, Jacqueline (1979), Art as Woman's Response and Search: Zelda Fitzgerald's Save Me the Waltz, Southern Literary Journal
Wood, Mary E. (1992), A Wizard Cultivator: Zelda Fitzgerald's Save Me the Waltz as Asylum Autobiography, Tulsa Studies in Women's Literature verificato il 26-05-2008
Leroy, Gilles, Alabama Song, Baldini Castoldi Dalai, 2008
Lo Porto, Tiziana; Marotta, Daniele, Superzelda. La vita disegnata di Zelda Fitzgerald Minimum Fax 2011


== Voci correlate ==
Francis Scott Fitzgerald


== Altri progetti ==

 Wikimedia Commons contiene immagini o altri file su Zelda Sayre Fitzgerald


== Collegamenti esterni ==
(EN) Sito del F. Scott and Zelda Fitzgerald Museum
(EN) Highland Hospital
(EN) Zelda Sayre Fitzgerald in Find a Grave.
(EN) Zelda Fitzgerald sulla Encyclopedia of AlabamaZachary Israel Braff, conosciuto come Zach Braff (South Orange, 6 aprile 1975), è un attore, regista, sceneggiatore, produttore televisivo e cinematografico statunitense. Il ruolo che l'ha reso celebre al grande pubblico negli Stati Uniti e all'estero è quello del dottor John Dorian nella serie televisiva Scrubs.


== Biografia ==


=== Le origini ===
Braff nasce a South Orange, nel New Jersey, da una famiglia di origine ebraica. Suo padre è Haal Braff, un avvocato, e sua madre, Anne Braff Brodzinsky, è una psicologa. I suoi genitori divorziano durante la sua infanzia. Il fratello Joshua Braff è scrittore. Già da piccolo, Zach sviluppa una grande passione per la recitazione assistendo alle rappresentazioni del gruppo teatrale di cui faceva parte il padre, tanto che ad 11 anni comincia a frequentare i primi corsi di recitazione e partecipa a dei campi estivi. Si diploma alla Columbia High School a Maplewood, sempre nel New Jersey, dove lavora alla stazione televisiva della scuola, e successivamente si laurea in Cinematografia alla Northwestern University.


=== Gli inizi ===
Nel 1993 appare per la prima volta sul grande schermo nel film di Woody Allen Misterioso omicidio a Manhattan in un modesto ruolo, quello del figlio di Allen e Diane Keaton; la sua parte prevedeva un paio di battute, ma in sede di montaggio furono ridotte al minimo. Nel 1994 ottiene il ruolo principale del film per la televisione My Summer As a Girl prodotto dalla CBS, nel quale è un ragazzo che si finge una ragazza per ottenere un lavoretto estivo. Nel 1997, mentre è ancora uno studente alla scuola di cinema, gira il cortometraggio di 20 minuti Lionel on a Sunday, poi presentato a diversi festival. L'anno seguente si dedica anche al teatro, ottenendo delle piccole parti in alcune rappresentazioni teatrali di opere di William Shakespeare del Public Theater di New York, tra i quali il Macbeth, nel quale recita al fianco di star come Alec Baldwin e Angela Bassett, e Romeo e Giulietta, nel quale ottiene il ruolo di Romeo. Nel 1999 ha ancora un ruolo modesto in Getting to Know You - Cominciando a conoscerti, film indipendente, nel quale interpreta il fratello protettivo di Heather Matarazzo.
Nel 2000 ottiene il primo ruolo di rilievo nel film Il club dei cuori infranti, che vede protagonisti un gruppo di ragazzi gay di West Hollywood, nel quale Braff, con un'insolita capigliatura biondo platino, interpreta Benji, il più giovane membro del gruppo. Successivamente ottiene una parte nel cortometraggio The Day After the Love, nel quale interpreta la parte di Jack, un giovane adolescente che cerca disperatamente l'anima gemella.


=== Il successo ===

Nel 2001 per Braff arriva il successo e la notorietà internazionale grazie alla serie televisiva comica Scrubs, prodotta dalla NBC a partire dal 2001 nella quale interpreta J.D., il protagonista, sin dall'inizio della serie. Per la sua interpretazione ha ricevuto diverse candidature tra cui 3 nomination come miglior attore ai Golden Globe ed una agli Emmy Awards.
La consacrazione cinematografica arriva grazie a La mia vita a Garden State (2004), opera prima come regista e sceneggiatore, che Braff interpreta anche, al fianco di grandi star già affermate come Natalie Portman, Ian Holm e Peter Sarsgaard. La pellicola è stata girata in gran parte nel suo stato d'origine, il New Jersey (soprannominato Garden State, letteralmente "stato giardino", per i suoi ampi spazi verdi), in diverse cittadine, come la natia South Orange, Maplewood e Tenafly. Nel febbraio 2005 vince Grammy Award per la colonna sonora di La mia vita a Garden State, da lui stesso assemblata e prodotta.
Nel 2005 doppia il protagonista del primo film d'animazione in 3D della Disney, Chicken Little - Amici per le penne. Sempre nel 2005 è alla regia del video musicale della canzone "Chariot" di Gavin Degraw, nel quale si registra un'apparizione di Donald Faison, interprete nella serie televisiva Scrubs di Chris Turk, migliore amico di J.D., interpretato proprio da Braff.
Il suo film successivo è The Last Kiss (2006) di Tony Goldwyn, remake statunitense de L'ultimo bacio di Gabriele Muccino, nel quale interpreta il ruolo del protagonista accanto a Rachel Bilson. In The Ex di Jesse Peretz, è il marito di Amanda Peet; del cast fa parte anche l'amico Jason Bateman.
Lavora sulla sceneggiatura di 8 Track, che sarà diretto da Brendan ed Emmett Malloy, e di Andrew Henry's Meadow, che avrebbe dovuto essere la sua seconda opera come regista, ma che sarà diretto da Barry Sonnenfeld.
Nel 2013 prende parte al cast del film campione d'incassi Il grande e potente Oz come attore e doppiatore. Il 24 aprile 2013 Braff ha iniziato una campagna con il sito Kickstarter per finanziare il suo nuovo film "Wish I Was Here", basato sulla sceneggiatura scritta con il fratello Adam Braff.


== Vita privata ==
Braff ha avuto una relazione con la cantante e attrice Mandy Moore a partire dall'estate del 2004. La loro prima apparizione pubblica avvenne in un party per la raccolta fondi del Partito Democratico degli Stati Uniti prima delle elezioni del novembre 2004. All'inizio del 2006, alcune fonti raccontarono al magazine In Touch Weekly che la coppia aveva intenzione di sposarsi. Braff definì la notizia come un pettegolezzo da Internet e un rappresentante della Moore negò la notizia. All'inizio del giugno 2006 alcuni tabloid riportarono che la coppia avesse deciso di porre fine alla loro relazione; nonostante questo, però, la coppia annunciò di aver pianificato un viaggio di una settimana in Israele per il mese di luglio.
Nel 2007 i tabloid riportarono che l'attore avesse iniziato una relazione con l'attrice Shiri Appleby, protagonista del telefilm Roswell. I due sono stati fotografati assieme in molte occasioni.
Dal 2009 al 2014, l'attore ha avuto una relazione con la modella Taylor Bagley.
Si dichiara favorevole ai diritti gay e al matrimonio tra persone dello stesso sesso.
Il suo migliore amico è Donald Faison col quale ha collaborato dal 2001 al 2010 sul set della serie televisiva Scrubs - Medici ai primi ferri, serie andata in onda su MTV e sul canale satellitare Fox.


== Filmografia ==


=== Attore ===


==== Cinema ====
Misterioso omicidio a Manhattan (Manhattan Murder Mystery), regia di Woody Allen (1993)
Getting to Know You - Cominciando a conoscerti (Getting to Know You), regia di Lisanne Skyler (1999)
Endsville, regia di Steven Cantor (2000)
Blue Moon, regia di John A. Gallagher (2000)
Il club dei cuori infranti (The Broken Hearts Club: A Romantic Comedy), regia di Greg Berlanti (2000)
La mia vita a Garden State (Garden State), regia di Zach Braff (2004)
The Last Kiss, regia di Tony Goldwyn (2006)
The Ex, regia di Jesse Peretz (2007)
The High Cost of Living, regia di Deborah Chow (2011)
Tar, di registi vari (2012)
Il grande e potente Oz (Oz: The Great and Powerful), regia di Sam Raimi (2013)
Effed!, regia di Renny Maslow - cortometraggio (2013)
Wish I Was Here, regia di Zach Braff (2014)


==== Televisione ====
The Baby-Sitters Club - serie TV, episodio 1x11 (1993)
CBS Schoolbreak Special - serie TV, episodio 12x02 (1994)
Scrubs - Medici ai primi ferri (Scrubs) - serie TV, 175 episodi (2001-2010) - J.D.
Natale con i Muppet (It's a Very Merry Muppet Christmas Movie), regia di Kirk R. Thatcher - film TV (2002)
Arrested Development - Ti presento i miei (Arrested Development) - serie TV, episodi 2x17-3x09 (2005)
Scrubs: Interns - webserie episodio 1x02 (2009)
Cougar Town - serie TV, episodio 3x05 (2012)
The Exes - serie TV, episodio 2x11 (2012)


=== Regista ===
Lionel on a Sunday - cortometraggio (1997)
Scrubs - Medici ai primi ferri - serie TV, 7 episodi (2001-2009)
La mia vita a Garden State (Garden State) (2004)
Night Life - film TV (2008)
Garage Bar - serie TV (2012)
Wish I Was Here (2014)


=== Sceneggiatore ===
Lionel on a Sunday, regia di Zach Braff - cortometraggio (1997)
La mia vita a Garden State (Garden State), regia di Zach Braff (2004)
Garage Bar - serie TV (2012)
Wish I Was Here, regia di Zach Braff (2014)


=== Produttore ===
Wish I Was Here, regia di Zach Braff (2014)


=== Doppiatore ===
Clone High 2 episodi - voce (2002)
Chicken Little - Amici per le penne (Chicken Little), regia di Mark Dindal - voce di Chicken Little (2005)
Kingdom Hearts II - videogioco (2005)
Chicken Little: Ace in Action - videogioco (2006)
Kingdom Hearts II: Final Mix+ - videogioco (2007)
Il grande e potente Oz (2013)


== Premi ==
Nel corso della sua carriera ha ricevuto diversi premi e nomination. Premi vinti per il film La mia vita a Garden State: Central Ohio Film Critics Association Award, Chicago Film Critics Association Award, Florida Film Critics Circle Award, Grammy Award, Hollywood Film Festival Award, Independent Spirit Award, National Board of Review of Motion Pictures Award, Online Film Critics Society Award, Phoenix Film Critics Society Award, Rhode Island International Film Festival Award. Ha ricevuto le seguenti nomination per La mia vita a Garden State: una nomination ai Writers Guild of America Awards, 5 nomination ai Teen Choice Awards, una nomination al Sundance Film Festival, 2 nomination agli Online Film Critics Society Awards, 2 nomination agli MTV Movie Awards, una nomination agli Independent Spirit Awards e agli Empire Awards. Ha ricevuto le seguenti nomination per la serie Scrubs come miglior attore in una serie comica: 3 nomination ai Golden Globe, una nomination agli Emmy ed una ai Satellite Award, 5 nomination ai Teen Choice Awards.


== Doppiatori italiani ==
Nelle versioni in italiano dei suoi film, Zach Braff è stato doppiato da:
Alessandro Quarta in Scrubs - Medici ai primi ferri, Natale con i Muppet, La mia vita a Garden State, Cougar Town, Il grande e potente Oz
Roberto Gammino ne Il club dei cuori infranti
Fabrizio Manfredi in Cominciando a conoscerti
Stefano Crescentini in The Last Kiss
Da doppiatore è sostituito da:
Gabriele Cirilli in Chicken Little - Amici per le penne


== Curiosità ==
Il suo migliore amico è Donald Faison col quale ha collaborato dal 2001 al 2010 sul set della serie televisiva Scrubs - Medici ai primi ferri, serie andata in onda su MTV e sul canale satellitare Fox.


== Note ==
^ http://www.kickstarter.com/projects/1869987317/wish-i-was-here-1. 
^ (EN) Braff Back With Ex Appleby, wenn.com, 7 agosto 2008.
^ (EN) Beth Hilton, Braff reunites with ex-girlfriend, digitalspy.co.uk, 10 agosto 2008.
^ (EN) JustJared Photos, justjared.buzznet.com.
^ (EN) Zach Braff Dating Taylor Bagley, http://www.femalefirst.co.uk/, 02-10-09.
^ Equality: Zach Braff supports gay marriage
^ Zach Braff Awards


== Altri progetti ==

 Wikimedia Commons contiene immagini o altri file su Zach Braff


== Collegamenti esterni ==
Sito ufficiale
(EN) Zach Braff in Internet Movie Database, IMDb.com Inc.Zorro (Volpe in lingua spagnola) è un celebre personaggio dell'immaginario, eroico giustiziere mascherato e abile spadaccino, le cui gesta si svolgono nella California nel periodo del dominio spagnolo.
Zorro fece la sua prima comparsa nel romanzo breve La maledizione di Capistrano (The Curse of Capistrano) di Johnston McCulley, scrittore di riviste pulp, pubblicato a puntate nella rivista All-Story Weekly nel 1919 e ripubblicato come Il segno di Zorro (The Mark of Zorro) in seguito al successo dell'omonimo film del 1920.


== Personaggio ==

Il vero nome di Zorro è Don Diego de la Vega (Don Diego Vega nel romanzo originale), un nobile che combatte in pro della povera gente contro la tirannia dei vari governatori della sua città, Los Angeles. Egli si rivela troppo astuto per le inette autorità che cercano di catturarlo.
L'aspetto tipico del personaggio è un uomo a cavallo, (chiamato Tornado), in costume nero con un mantello nero, un cappello nero e una maschera anch'essa nera che copre il viso all'altezza degli occhi. L'arma preferita di Zorro è una spada (ma in realtà è una sciabola moderna) che utilizza spesso per lasciare il suo emblema distintivo, una grossa Z fatta con tre rapidi graffi. I principali personaggi che compaiono nelle vicende di Zorro sono Lolita Pulido, una nobildonna che non prova nessun interesse per Diego ma che è attratta da Zorro, il Sergente Pedro Garcia che è amico di Diego e nemico di Zorro, il servo muto (ma non sordo) Bernardo, il frate Felipe, il padre Don Alejandro De La Vega e un gruppo di nobili chiamati Caballeros.
Dopo il successo del film muto Il segno di Zorro (1920), protagonista Douglas Fairbanks, il romanzo fu riproposto dall'editore Grosset and Dunlap col nuovo titolo di The Mark of Zorro. Fairbanks fu protagonista anche in un sequel del 1925 intitolato Don X, figlio di Zorro, interpretando il figlio cresciuto di Don Diego, Don Cesar, oltre alla sua parte di Don Diego.
McCulley non aveva idea di quanto successo avrebbe avuto Zorro, così alla fine la vera identità di Zorro viene svelata a tutti. Zorro divenne presto un personaggio ricorrente in numerose riviste di storie pulp. È stato inoltre protagonista di numerosi film.


== Protagonisti principali ==
Don Diego Vega: Zorro
Bernardo: servo
Lolita Pulido: fidanzata di Diego
Capitano Ramon: capo di Los Angeles
sergente Gonzales: braccio destro del Capitano Ramon
Don Alejandro Vega: padre di Diego


== Ipotesi sulla storicità del personaggio ==
Il paleografo e docente universitario italiano Fabio Troncarelli (1999) identificò Zorro in un personaggio realmente vissuto nel Messico del XVII secolo, cioè Guillén Lombardo alias William Lamport, un avventuriero che aveva comportamenti che ricordano quelli di Zorro. Vi sono anche alcuni altri elementi di convergenza, come l'appartenenza alla Massoneria e l'anticlericalismo. Sempre secondo Troncarelli, l'appartenenza alla Massoneria l'accomuna anche all'autore del personaggio letterario Johnston McCulley e a Walt Disney, che realizzò la serie di film dedicata a Zorro. Inoltre i simboli di Zorro, dal mantello nero alla Z, sarebbero simboli legati alla Massoneria.


== Influenza culturale ==
Questo archetipo del giustiziere mascherato può anche essere considerato uno dei primi precursori del supereroe dei comic book americani (Batman su tutti), essendo una persona indipendente e valorosa con un'identità segreta che difende indossando una maschera e che fa del bene per la gente comune servendosi delle sue superiori abilità di combattente. Ha persino un animale simbolo, sebbene chi non parli spagnolo non se ne renda conto, dal momento che il suo nome è la traduzione spagnola di volpe, anche se non è mai stato raffigurato come un emblema.
In sostanza Zorro si è sempre prestato ad essere riadattato per libri di fumetti e strisce a fumetti. Il personaggio più noto ad essere stato evidentemente influenzato da Zorro è Batman, ideato da Bob Kane negli anni trenta: nello stesso svolgimento di Batman, Bruce Wayne viene ispirato da Zorro, dato che i suoi genitori furono uccisi una sera dopo avere visto The Mark of Zorro; come Zorro teneva il suo cavallo nell'interrato della sua casa, così fa Batman con la sua Batmobile nella Batcaverna sotto la sua villa.
Isabel Allende ha fornito la sua versione della leggenda nella biografia fittizia Zorro. L'inizio della leggenda (2005).
Numerosissimi i personaggi che si ispirano o fanno la parodia di Zorro: tra questi anche il Gatto con gli stivali nella serie di film d'animazione Shrek: ha cappello e stivali neri con piuma, una sciabola e parla con accento spagnolo. Inoltre, nel film Shrek 2 ha inciso con la spada una P che sta per "Puss" (il suo nome inglese), parodiando la Z di Zorro.


== Filmografia ==

I più noti interpreti di Zorro furono prima Douglas Fairbanks al cinema e soprattutto Guy Williams nella serie televisiva degli anni cinquanta.


=== Film ===
Il segno di Zorro (The Mark of Zorro, 1920) di Fred Niblo e con Douglas Fairbanks.
Don X, figlio di Zorro (Don Q Son of Zorro) (1925) di Donald Crisp, sequel del film del 1920, sempre con Douglas Fairbanks
The Bold Caballero (1936), con Robert Livingstone
La maschera di Zorro (Zorro Rides Again), primo serial cinematografico della Republic Pictures del 1937
Zorro (Zorro's Fighting Legion), secondo serial della Republic Pictures del 1939
Il segno di Zorro (The Mark of Zorro, 1940), con Tyrone Power
La frusta nera di Zorro (Zorro's Black Whip), terzo serial della Republic Pictures del 1944
Il doppio segno di Zorro (Ghost of Zorro), quinto e ultimo serial della Republic Pictures del 1949
La sfida di Zorro (The Sign of Zorro, 1958), con Guy Williams. Film di 91 minuti, condensato di alcuni episodi della serie TV La spada di Zorro del 1957-59
La rivincita di Zorro (Zorro the Avenger, 1959), con Guy Williams. Film di 93 minuti, condensato di alcuni episodi della serie TV Zorro del 1957-59
L'ombra di Zorro (1962)
Il segno di Zorro ('62-1963) di Mario Caiano
Zorro alla corte di Spagna (1962)
Zorro e i tre moschettieri (1963) di Luigi Capuano
Le tre spade di Zorro (1963)
Zorro contro Maciste (1963) di Umberto Lenzi
Il giuramento di Zorro (1965)
Zorro il ribelle (1966) di Piero Pierotti
El Zorro ( La volpe ) (1968)
Zorro alla corte d'Inghilterra (1969)
Zorro il dominatore (1969)
Zorro marchese di Navarra (1969)
Zorro, il cavaliere della vendetta (1971)
Zorro, la maschera della vendetta (1971)
E continuavano a chiamarlo figlio di... (El Zorro justiciero, 1969-'72) di Rafael Romero Marchent
la maschera erotica di zorro
il figlio di zorro ( 1973 )
Le meravigliose avventure di Zorro (1974) di Luigi Valanzano
Zorro (1975) di Duccio Tessari, con Alain Delon
La maschera di Zorro (The Mask of Zorro, 1998) di Martin Campbell, con Anthony Hopkins, Antonio Banderas e Catherine Zeta-Jones
The Legend of Zorro (2005) di Martin Campbell, con Antonio Banderas, Catherine Zeta-Jones e Adrian Alonso.
Dei serial cinematografici degli anni trenta-quaranta compresi nell'elenco nel 1959 venne distribuita nelle sale cinematografiche statunitensi una versione condensata, con durate di poco superiori all'ora. I film vennero così trasmessi in televisione in Italia, ove quindi furono visti per la prima volta.


=== Apocrifi e/o parodie ===
Il figlio di Zorro (Son of Zorro), quarto serial della Republic Pictures del 1947
Il sogno di Zorro (1952) con Walter Chiari
I nipoti di Zorro (1968) di Marcello Ciorciolini
Le galanti avventure di Zorro (Les aventures galantes de Zorro) (1972)
The Mark of Zorro (1974), film TV con Frank Langella
Ah si?... E io lo dico a Zzzorro! (1976)
Il sogno di Zorro (1975), con Franco Franchi
Zorro mezzo e mezzo (Zorro, the Gay Blade, 1981)


=== Televisione ===
La spada di Zorro, una serie televisiva Disney in onda dal 1957 al 1959 in USA e dal 1966 in poi in Italia, protagonista Guy Williams nei panni di Zorro. La serie nasce in bianco e nero e viene colorata e ridoppiata negli anni novanta.
Zorro (le nuove avventure) (The New Adventures of Zorro), serie a cartoni animati del 1981 della Filmation
Zorro and Son, serie televisiva del 1983
Zorro, una serie televisiva in onda dal 1990 al 1993, protagonista Duncan Regehr nei panni di Zorro/Don Diego de la Vega
La leggenda di Zorro (Kaiketsu Zoro), serie a cartoni animati del 1994 nata da una coproduzione italo-svizzera-giapponese (Mondo Tv - Royal Pictures Company - Toho)
Evviva Zorro (The New Adventures of Zorro) serie a disegni animati del 1997.
Zorro Generazione Z (Zorro: Generation Z), serie televisiva a cartoni animati del 2006 che vede nei panni di Zorro un discendente di Diego de la Vega e suo omonimo.
Zorro, la espada y la rosa, è una telenovela colombiana del 2007 con Christian Meier nei panni di Zorro/Don Diego de la Vega, è inedita in Italia
La serie TV del 2001 La regina di spade narra le avventure di una versione femminile di Zorro.
Il video Discomusic, video musicale dell'omonima canzone di Elio e Le Storie Tese tratta dall'album "Craccraccriccrecr" del 1999, mostra i componenti del gruppo vestiti come Zorro.


== Fumetti ==
Zorro è stato protagonista di diverse trasposizioni fumettistiche.
Tra le versioni più famose vi sono quella di Alex Toth pubblicata dalla Disney negli anni cinquanta e quella italiana realizzata da Guido Buzzelli. Negli anni novanta la Marvel comics ha pubblicato una serie durata 12 numeri e nel 1993 la Topps Comics ha lanciato una nuova serie scritta dall'esperto sceneggiatore Don McGregor, in cui veniva lanciata anche la bad girl Lady Rawhide (destinata ad una breve ma brillante carriera con una testata tutta sua). In uno special, Zorro deve anche fare i conti con Dracula il Vampiro in un team up scritto sempre da McGregor.
Nel 1968 il fumettista italiano Benito Jacovitti ha dato origine ad una gustosa parodia di Zorro che ha come protagonista Zorry Kid, alter ego dello sfaccendato Kid Paloma. Il ciclo dei fumetti di Zorry Kid si è concluso nel 1973.


== Videogioco ==
Nel 1985 la Datasoft ha creato il videogioco Zorro per Commodore 64, che alterna elementi del genere platoform e del genere rompicapo.


== Note ==
^ Fabio Troncarelli, La spada e la croce. Guillén Lombardo e l'Inquisizione in Messico, 1999


== Bibliografia ==
Fabio Troncarelli, La spada e la croce. Guillén Lombardo e l'Inquisizione in Messico, ed. Salerno, Roma, 1999.


== Altri progetti ==

 Wikimedia Commons contiene immagini o altri file su Zorro


== Collegamenti esterni ==
Zorrolandia - Tutto su Zorro dal sito Zorro e la foresta incantata
(EN) Cronologia del personaggioYelberton Abraham Tittle (Marshall, 24 ottobre 1926) è un ex giocatore di football americano statunitense che ha giocato nel ruolo di quarterback nella National Football League (NFL) e nella All-America Football Conference (AAFC). È stato indotto nella Pro Football Hall of Fame nel 1971.


== Carriera professionistica ==
Tittle iniziò la sua carriera con i Baltimore Colts della All-America Football Conference (AAFC) nel 1948, i quali alla fine confluirono nella NFL nel 1950. I Colts cessarono le attività dopo quella stagione e Tittle si unì ai San Francisco 49ers dove giocò per dieci stagioni, fino al 1960, spesso faticando per trovare spazio in campo. Nel 1951 e nel 1952, Frankie Albert giocò sempre nel ruolo di quarterback titolare e poi dal 1957 al 1960, John Brodie fu il titolare al posto di Tittle.
Nel 1961, i 49ers scambiarono Tittle coi New York Giants per la guardia Lou Cordileone, per lo stupore di quest'ultimo, un rookie, che si vide scambiato per "un quarterback di 42 anni". Tittle guidò i Giants guidò i Giants a tre vittorie consecutive della propria division, in una squadra che comprendeva anche altri grandi giocatori come Del Shofner, Aaron Thomas, Joe Walton, Frank Gifford, Alex Webster, Dick Lynch, Jimmy Patton, Roosevelt Brown, Andy Robustelli, Sam Huff, Erich Barnes e Joe Morrison. Tittle lanciò sette passaggi da touchdown il 28 ottobre 1962, in una gara contro i Washington Redskins vinta dai Giants 49-34, un record condiviso che resiste ancora oggi. Nel 1963, stabilì il record NFL lanciando 36 passaggi da touchdown in una stagione, venendo nominato miglior giocatore della lega. In totale, Tittle lanciò un totale di 86 passaggi da touchdown tra il 1961 e il 1963, 80 dei quali avvennero in partite vinte dai Giants. Durante quei tre anni, i Giants raggiunsero sempre la finale del campionato NFL perdendola.
Nel 1964, l'ultima stagione del quarterback, i Giants vinsero solamente due partite. Tittle scese da 36 passaggi da touchdown e 14 intercetti nel 1963 a 10 touchdown e 22 intercetti nel 1964. Dopo quella stagione si ritirò.


== Palmarès ==


=== Individuale ===
 MVP della NFL: 1
1963
Convocazioni al Pro Bowl: 7
1953, 1954, 1957, 1959, 1961, 1962, 1963
First-team All-Pro: 4
1957, 1961, 1962, 1963
NEA MVP della NFL: 1
1961, 1963
UPI MVP della NFL: 2
1957, 1962
SN MVP della NFL: 2
1962, 1963
Club delle 500 yard passate in una singola gara
Record NFL di passaggi da touchdown in una partita (7, condiviso)
 Pro Football Hall of Fame (Classe del 1971)
New York Giants Ring of Honor (Classe del 2010)
Numero 14 ritirato dai New York Giants


== Statistiche ==


== Note ==
^ (EN) 49er Quarterback Y.A. Tittle, Sport Illustrated, 2 settembre 1996. URL consultato il 3 settembre 2012.


== Collegamenti esterni ==
Sito ufficiale
Statistiche su NFL.com
Profilo sul sito della Pro Football Hall of FameYma Sumac nata Zoila Augusta Emperatriz Chávarri del Castillo (Ichocán, 13 settembre 1922 – Los Angeles, 1º novembre 2008) è stata una cantante peruviana. Il suo nome d'arte è stato scritto anche come Ymma Sumak e Imma Sumack.
Negli anni cinquanta fu una delle più note esponenti della musica esotica. Viene ricordata principalmente per la sua voce che, all'epoca, copriva un'estensione di quattro o cinque ottave (i pareri sono discordi). Non senza qualche controversia, a lei viene attribuito il merito di aver cantato la nota più acuta mai registrata da una voce femminile (superando Erna Sack) nella canzone Chuncho.


== Biografia ==
L'anno e il luogo della sua nascita variano a seconda delle diverse biografie pubblicate: il primo è compreso tra il 1921 ed il 1929. Secondo alcune fonti non sarebbe nata a Ichocán, bensì a Lima o nella periferia della capitale, tuttavia la sua famiglia possedeva una fattoria a Ichocán, dove trascorse la maggior parte della sua infanzia. Sul suo personaggio, forse per crearne il mito, circolarono molte voci: di lei si disse, ad esempio, che fosse una principessa inca diretta discendente dell'imperatore Atahualpa e anche che non fosse peruviana, bensì newyorchese o canadese col vero nome di "Amy Camus", di cui "Yma Sumac" è la lettura a rovescio.
Si esibì per la prima volta alla radio nel 1942 e sposò il compositore e direttore d'orchestra Moisés Vivanco il 6 giugno dello stesso anno. Col nome di "Imma Sumack" incise nel 1943 in Argentina una raccolta di 18 brani della tradizione popolare peruviana accompagnata dall'orchestra di Vivanco, la Compañía Peruana de Arte, un ensemble di 46 musicisti e danzatori indios.
Nel 1946 Yma Sumac e Vivanco si trasferiscono a New York, dove si esibiscono come "Inca Taky Trio", con Moisés Vivanco alla chitarra, Cholita Rivero (cugina della Sumac) voce contralto e ballo e Yma Sumac soprano. Il trio siglerà un contratto con la Capitol Records nel 1950.
Negli anni successivi incise una serie di dischi in cui venivano riarrangiati nello stile di Hollywood una serie di brani della tradizione popolare sudamericana e inca. La sua voce straordinaria e la presenza scenica ne decretarono il successo. All'apice della popolarità comparve in film a soggetto esotico - Il segreto degli Incas (1954), Omar Khayyam (1957). Divenne cittadina degli Stati Uniti il 22 luglio 1955.
Nel 1951 partecipa al musical Flahooley.
Nel 1957, divorziò dal marito per poi sposarlo nuovamente due anni dopo e divorziare di nuovo nel 1965. Da questo matrimonio, ebbero un figlio, Charles, nato nel 1949, morto nel 1953. Nel 1961, apparentemente per far fronte a difficoltà finanziarie, Yma Sumac e l'Inca Taky Trio iniziarono un tour mondiale durato cinque anni che li portò in Unione Sovietica, Europa, Asia e America Latina. Del loro concerto di Bucarest, in Romania, rimane l'album "Recital", unico suo disco dal vivo. Dopo il tour le sue apparizioni divennero più sporadiche.
Nel 1971 pubblica un disco di musica rock, Miracles, e torna a vivere in Perù. Sul finire degli anni settanta torna negli Stati Uniti dove continua a esibirsi in varie città.
Nel 1987 incide anche una canzone per l'album Stay Awake, una collezione di rifacimenti di canzoni dei film di Walt Disney.
Tra le sue ultime apparizioni, alcuni concerti nell'estate del 1996 e del 1997, all'interno del "Montreal International Jazz Festival".
Si spegne a Los Angeles il 1º novembre 2008.


== Onorificenze ==
Hollywood Walk of Fame, Usa


== Discografia ==
Voice of the Xtabay (1950), Capitol H-244 (10" LP) - prima posizione nella Billboard 200 per sei settimane
Inca Taqui (1953), Capitol L-243 (10" LP)
Voice of the Xtabay, Capitol W-684 (include su un 12" LP i due precedenti)
Legend of the Sun Virgin (1953), Capitol T-299
Mambo (1954), Capitol T-564
Legend of the Jivaro (1957), Capitol T-770
Fuego Del Andes (1959), Capitol ST 1169
Recital/Live in Bucharest (1961), ELECTRECOR EDE073
Miracles (1971), London XPS 608


== Yma Sumac nella cultura di massa ==
Il suo nome viene menzionato nella canzone "Joe le taxi" di Vanessa Paradis (1987).
Il suo nome viene menzionato nella canzone "Mother Fist" di Marc Almond (1987)


== Note ==
^ (EN) Yma Sumac. su Encyclopædia Britannica Online. URL consultato il 13 febbraio 2010.
^ SunVirgin.com - Yma Sumac Homepage


== Altri progetti ==

 Wikimedia Commons contiene immagini o altri file su Yma Sumac


== Collegamenti esterni ==
Sito ufficiale
Yma-sumac.com
Sito amatorialeYakov Smirnoff, pseudonimo di Jakov Naumovyč Pochys (in ucraino: Яков Наумович Похис?; Odessa, 24 gennaio 1951), è un comico e attore sovietico naturalizzato statunitense.
Fu popolare negli anni ottanta per le sue interpretazioni comiche nelle quali, con ironia, giochi di parole ed un inglese pesantemente accentato, metteva in risalto il contrasto tra la vita sotto il regime comunista nella sua patria, l'Unione Sovietica e la vita negli Stati Uniti. Ha un teatro a Branson, Missouri dove esercita tutto l'anno. Yakov è anche professore all'Università Statale del Missouri e all'Università di Drury dove insegna il suo "Business of Laughter".


== Russian reversal ==
La Russian reversal (o "In Soviet Russia" ) è un tipo di gioco di parole inventato da Smirnoff, un esempio di antimetabola. La forma generale consiste nello scambio del soggetto con l'oggetto, viene aggiunto "In (Soviet) Russia", il verbo solitamente è coniugato male e gli articoli sono omessi. L'originale era:
In America, you can always find a party.
In Soviet Russia, Party always find you!
In America puoi trovare sempre una festa.
In Russia il Partito ti trova sempre!


== Filmografia ==
Top secret (Scarecrow and Mrs. King) – serie TV, episodio 1x09 (1983)
Mosca a New York (Moscow on the Hudson), regia di Paul Mazursky (1984)
Le avventure di Buckaroo Banzai nella quarta dimensione (The Adventures of Buckaroo Banzai Across the 8th Dimension), regia di W. D. Richter (1984)
Chi più spende... più guadagna! (Brewster's Millions), regia di Walter Hill (1985)
Nancy, Sonny & Co. (It's a Living) - serie TV, episodio 3x07 (1985)
Love Boat (The Love Boat) - serie TV, episodio 9x11 (1986)
Casa, dolce casa? (The Money Pit), regia di Richard Benjamin (1986)
Heartburn - Affari di cuore (Heartburn), regia di Mike Nichols (1986)
What a Country! - serie TV, 26 episodi (1986-1987)
D.C. Follies - serie TV, episodio 2x19 (1989)
Up Your Alley, regia di Bob Logan (1989)
Giudice di notte (Night Court) - serie TV, cinque episodi (1984-1990)
Agli ordini papà (Major Dad) - serie TV, episodio 4x17 (1993)


== Collegamenti esterni ==
(EN) Yakov Smirnoff in Internet Movie Database, IMDb.com Inc. URL consultato il 22 febbraio 2015.Yoko Ono Lennon (小野 洋子 Ono Yōko?) (Tokyo, 18 febbraio 1933) è un'artista, musicista e cantautrice giapponese. Già conosciuta nel mondo dell'arte, raggiunse la fama internazionale con il matrimonio e la successiva carriera artistica con John Lennon dei Beatles.


== Biografia ==
Attualmente vive a New York. In kanji giapponesi il suo nome è scritto 小野 洋子 (Ono Yōko) e letteralmente significa "bambina dell'oceano (o occidentale)" ed il cognome "piccolo prato". Recentemente, sulla stampa giapponese e sulle copertine dei suoi album il nome di Ono è scritto in katakana, un sistema di scrittura usato soprattutto per le parole straniere, visto e considerato che l'artista passa la maggior parte del suo tempo in altri paesi.


== Gioventù ==
Nata in un ambiente privilegiato a Tokyo, era la figlia maggiore di Eisuke Ono, membro di una delle più ricche famiglie di banchieri giapponesi, ed Isoko Isuda, una pianista classica che sacrificò la carriera per lavorare in banca. Frequentò la Gakushūin, una prestigiosa accademia a Tokyo, dalle elementari al college. La Ono ha raccontato che i suoi genitori avevano delegato l'educazione sua e dei suoi fratelli per lo più a tate ed assistenti, quindi ebbe dei genitori distanti fisicamente ed affettivamente.
Durante la Seconda guerra mondiale, la famiglia Ono sopravvisse al bombardamento di Tokyo in un bunker a capanna. Lei e i fratelli si rifugiarono poi nella campagna e patirono anche la fame. Fu in questo periodo che sviluppò il lato più aggressivo del suo carattere: i bambini del posto schernivano i fratelli Ono, abituati alle buone maniere dell'alta società ed ora ridotti in povertà. Suo padre rimase in città e, senza che la famiglia lo venisse a sapere, fu internato in un campo di prigionia in Cina.
Dopo la guerra la famiglia Ono si trasferì in America a Scarsdale, New York. Yoko si iscrisse ben presto al Sarah Lawrence College; sebbene i suoi genitori approvassero questa scelta, deploravano invece il suo stile di vita, punendola spesso perché frequentava persone considerate "inferiori" al suo rango. Nonostante ciò Yoko adorava circondarsi di artisti, poeti e personalità dalla vita bohémienne, in una ricerca della libertà cui aspirava per se stessa. Nonostante visitasse spesso gallerie d'arte e partecipasse agli happening artistici in città, la pittura non era il suo unico interesse: aveva infatti anche una grande passione, la musica.
Nel 1956, sposò il compositore Toshi Ichiyanagi, dal quale divorziò nel 1962. Il 28 novembre dello stesso anno, sposò l'americano Anthony Cox, musicista jazz, produttore cinematografico e promotore artistico. Il loro matrimonio fu annullato il 1º marzo 1963; si risposarono il 6 giugno e divorziarono il 2 febbraio 1969. La loro figlia, Kyoko Chan Cox, nacque l'8 agosto 1963. Dopo il divorzio, come risultato di una battaglia legale, la custodia della bambina fu assegnata in forma permanente a Ono; tuttavia nel 1971 Cox rapì Kyoko e scomparve. Ono ritrovò sua figlia solo nel 1998.


== Esperienze artistiche ==
Yoko Ono fu fra i primi membri di Fluxus, un'associazione libera di artisti d'avanguardia, che si sviluppò all'inizio degli anni Sessanta.
Fu tra i primi artisti ad esplorare l'arte concettuale e le performance artistiche. Un esempio delle sue performance è Cut Piece, durante la quale stava seduta su un palco ed invitava il pubblico a tagliare con delle forbici i vestiti che aveva addosso, fino a restare nuda. Un altro esempio di arte concettuale è il libro Grapefruit (Pompelmo), edito per la prima volta nel 1964, che comprendeva delle surreali istruzioni in stile Zen, da completare nella mente del lettore, come Nascondino: nasconditi finché tutti si dimenticano di te. Nasconditi finché tutti muoiono. Il libro fu ripubblicato diverse volte; l'edizione a maggior tiratura risale al 1971, distribuito da Simon and Schuster, fu ristampato nel 2000.
Yoko Ono ha diretto anche alcuni film sperimentali, 16 fra il 1964 e il 1972, fra i quali ottenne un certo successo No. 4 del 1966, più noto con il titolo Bottoms. Il film consiste in una serie di inquadrature di natiche di persone che passeggiano su di una pedana mobile. Lo schermo è suddiviso in quattro parti quasi uguali dalla fessura e dalla piega orizzontale dei glutei. La colonna sonora consiste di interviste a coloro che sono stati filmati o hanno collaborato al progetto. Nel 1996, la Swatch ha prodotto un orologio in edizione limitata per commemorare questo film.
Il lavoro della Ono può essere apprezzato al meglio da una "mente aperta". Ella è stata, infatti, descritta come "la più famosa artista sconosciuta: tutti conoscono il suo nome, ma nessuno sa cosa fa".
La produzione artistica di Ono è stata più volte stroncata dai critici. Per esempio, Brian Sewell, critico d'arte per il giornale londinese London Evening Standard e personaggio televisivo, disse di lei: «Non ha creato nulla e non ha contribuito a niente, è semplicemente stata un riflesso del suo tempo... Penso che sia una dilettante, una donna molto ricca che sposò qualcuno che aveva del talento ed era la forza trainante dietro i Beatles. Se non fosse stata la vedova di John Lennon, adesso sarebbe stata totalmente dimenticata... Yoko Ono era semplicemente un parassita. Avete visto le sue sculture o i suoi quadri? Sono tutti orribili.»
Le opere di Ono sono state in seguito rivalutate da diversi studiosi e critici d'arte. Negli ultimi anni il suo lavoro ha regolarmente ottenuto riconoscimenti e consensi; ad esempio, Matthew Teitelbaum, direttore della Galleria d'arte dell'Ontario, ha detto: "Yoko Ono è una delle artiste visuali più originali e ispirate"; Michael Kimmelman, capo-critico d'arte del New York Times, ha scritto: "L'arte di Yoko Ono è uno specchio: come la sua opera A Box of Smile, ci riconosciamo nella nostra reazione ad esso; un piccolo stimolo ad un'illuminazione personale, molto Zen".
Nel 2001, YES YOKO ONO, una retrospettiva di 4 anni del lavoro di Ono, ricevette, come miglior mostra museale svoltasi a New York, il prestigioso premio americano dell'Associazione internazionale dei critici d'arte, considerato uno dei più importanti riconoscimenti in campo museale. Nel 2002 Ono fu premiata con la Skowhegan Medal per le sue opere in diversi media. Nel 2005 ricevette il "Lifetime achievement award" dalla Società giapponese di New York.
Nel 2001 Ono ha ottenuto una laurea honoris causa in Legge dall'Università di Liverpool. Nel 2002 le fu offerta la laurea in Belle Arti dal Bard College; Scott MacDonald, professore ospite del college, disse: "[Yoko Ono] deve essere ringraziata per le opere che ha fatto, e celebrata per ciò che è venuta a rappresentare, nella storia dei media e in tutto il mondo: coraggio, elasticità, tenacia, indipendenza e soprattutto immaginazione e fiducia nel fatto che la pace e l'amore rimangono la via verso un futuro dell'umanità più luminoso e diverso."

Wish Tree, la sua installazione al Sculpture Garden del MoMA di New York (luglio 2010) è diventata rapidamente molto popolare: numerosissimi contributi giungono da ogni parte del mondo.


== La vita con John Lennon ==
Yoko Ono e John Lennon si incontrarono per la prima volta quando questi visitò l'anteprima di un'esibizione della Ono all'Indica Gallery di Londra, il 9 novembre 1966. Lennon fu suggestionato dall'ironia e dall'interattività delle opere esposte, come l'installazione che prevedeva una scala davanti ad una tela nera e che per mezzo di specchietti faceva leggere la parola "Yes". C'era anche una mela vera (o almeno che sembrava tale) esposta con la targhetta "Mela"; quando Lennon venne a sapere che il prezzo della mela era di 200 sterline pensò ad uno scherzo, ma lo ritenne divertente. Un'altra opera consisteva in un muro, nel quale i visitatori erano invitati ad inserire un chiodo con un martello; ma, poiché la mostra sarebbe dovuta iniziare solo il giorno successivo, la Ono vietò a Lennon di infilare il primo chiodo. Dopo le insistenze del cantante e dopo un'accesa discussione con il proprietario della galleria, la Ono permise a Lennon di mettere il primo chiodo, ma solo al prezzo di 5 scellini. Al che Lennon replicò: "Ti darò 5 scellini immaginari se tu mi lasci inserire un chiodo immaginario". Iniziarono a frequentarsi 2 anni dopo. Nella primavera del 1968 Yoko Ono rimase incinta di Lennon per la prima volta: il figlio, che fu chiamato John Ono Lennon II, venne però abortito spontaneamente il 21 novembre dello stesso anno, a gravidanza già avanzata. In seguito al divorzio di Lennon dalla sua prima moglie, Cynthia, John Lennon e Yoko Ono si sposarono il 20 marzo 1969 sulla Rocca di Gibilterra. Nel giugno dello stesso anno Lennon annunciò che la Ono aspettava un bambino: la gravidanza si interruppe in modo spontaneo il successivo 12 ottobre. Agli inizi di marzo del 1970 Yoko Ono scoprì di essere nuovamente incinta. Anche questa terza gravidanza non arrivò però a termine, dal momento che l'artista perse il bambino il 1º agosto successivo. In alcune biografie la causa dei ripetuti aborti sofferti dalla Ono è stata attribuita all'abuso di sostanze stupefacenti di cui sia lei, sia Lennon, erano stati dipendenti. Con tutto ciò, John Lennon e Yoko Ono ebbero poi, cinque anni dopo, il loro unico figlio, Sean, che nacque prematuro nel giorno del 35º compleanno di Lennon, il 9 ottobre 1975.
Lennon menzionò la Ono in molte delle sue canzoni. Quando era ancora nei Beatles scrisse The Ballad of John and Yoko e la menzionò implicitamente in Julia, una canzone dedicata alla madre, dove un verso recita Ocean child calls me, so I sing a song of love (trad. "La bambina dell'oceano mi chiama, così canto una canzone d'amore"); altre canzoni di Lennon su Ono sono: Oh Yoko! e Dear Yoko.


== Il rapporto con i Beatles ==
Yoko Ono è stata spesso accusata, soprattutto dai fan dei Beatles, di essere stata la principale causa dello scioglimento dei Fab Four. Altri sostengono che non fu lei la causa, poiché alla fine degli anni sessanta i membri dei Beatles si stavano inevitabilmente muovendo in direzioni diverse sia musicalmente sia nella vita privata.
In genere i Beatles, quando erano in studio di registrazione, non permettevano la presenza di estranei; invece John Lennon invitò Yoko Ono ad accompagnarlo durante le prime sessioni di registrazione per il White Album. I due rimasero insieme durante queste e altre sessioni. Inizialmente Yoko Ono era una semplice osservatrice, ma successivamente cominciò a dare consigli a Lennon, sempre interessato e influenzato dalla sua opinione, fino ad offrire suggerimenti, nonché critiche, all'intero gruppo. Gli altri membri non la presero bene; secondo George Harrison, Ono stava producendo delle "vibrazioni negative". Probabilmente la presenza di Ono contribuì ad aumentare la tensione anche durante le registrazioni di Abbey Road, già funestate da litigi tra i quattro Beatles.
Il turbolento rapporto tra Yoko Ono e i Beatles è stato così discusso, dai fan come dai media, al punto da diventare un archetipo: alla Ono, ad esempio, sono state paragonate tutte le donne che hanno esercitato un'influenza su un gruppo (non necessariamente musicale) attraverso la loro relazione con un membro.
Ci sono addirittura dei fan di Lennon che attribuiscono la sua fase sperimentale, attraversata appena dopo lo scioglimento dei Beatles (ritenuta difficile e bizzarra) a Ono. Ci sono però anche alcuni che considerano l'influenza di Ono profonda e positiva per l'opera di Lennon, come lui stesso ha ribadito più volte.
Ono è stata anche additata come responsabile per la dipendenza da eroina sviluppata da Lennon negli anni settanta, in quanto si dice che sia stata lei a fargli sperimentare la sostanza per la prima volta. Entrambi furono vittime di questa dipendenza per alcuni anni.
Dall'inizio degli anni settanta fino alla reclusione volontaria di Lennon dopo la nascita di Sean nel 1975, Lennon e Ono cominciarono a dedicarsi sempre di meno alla musica e sempre più all'attivismo politico appoggiando i movimenti pacifisti anti-Vietnam, finanziando i comunisti-radicali, le pantere-nere e i gruppi femministi americani (questo impegno costò alla coppia gravi problemi con il Servizio d'Immigrazione e Naturalizzazione statunitense).

Lo stress dovuto alla minaccia di espulsione dagli Stati Uniti per Lennon, insieme alle ricerche infruttuose della figlia di Yoko, tirarono fuori il peggio della coppia. Lennon iniziò a bere molto, Ono si buttò nel lavoro e divennero emotivamente insensibili l'uno all'altra. Quando i due si separarono nel 1973, Ono "selezionò" una segretaria, May Pang, perché la sostituisse con Lennon mentre erano lontani. (Le versioni a questo proposito sono varie: Ono in persona ha dichiarato che Pang fu scelta soltanto come assistente di Lennon mentre lui stava lavorando a vari progetti a Los Angeles.) Lennon aveva molte relazioni all'epoca e, ogni qual volta aveva un problema, chiamava Ono, a volte per provocarla con le sue infedeltà, altre per pregarla di farlo tornare a casa. Ono, che aveva anche lei ricominciato il turn-over degli appuntamenti, era irremovibile: era ancora troppo presto per tornare insieme. Lennon tornò spesso da Pang, la sua unica ancora di salvezza all'epoca. Lennon e Pang rimasero insieme fino al 1975, quando giunse la riconciliazione con Ono.
Nel 2003 Ono ha causato qualche controversia inserendo sé stessa nel video della famosa canzone #9 Dream in occasione dell'uscita del cofanetto in DVD Lennon Legend: The Very Best of John Lennon. La si può vedere mentre canta in playback i ritornelli in realtà cantati da May Pang. Pang ha dichiarato: "Sta cercando di cancellare ogni traccia di chiunque altro abbia avuto a che fare con John. Sono proprio sconvolta dal fatto che abbia voluto far credere a tutti che quella su #9 Dream sia la sua voce. Lei non aveva niente a che fare con quell'album, l'unico numero 1 di John sia come album che come singolo. Oddio, ora capisco come deve sentirsi Paul McCartney."
Comunque, qualche fan sostiene che l'inclusione di Ono sia in qualche modo dovuta: il ritornello in questione si trova subito dopo la frase cantata da Lennon two spirits dancing, so strange ("due spiriti che danzano in modo così strano"), e all'epoca Lennon era innamorato di Ono ma viveva con May Pang, le due donne della sua vita, definibili come "due spiriti".


== Carriera musicale ==
Yoko Ono e John Lennon collaborarono in molti album, già a partire dal 1968, prima dello scioglimento dei Beatles, con Unfinished Music No.1 - Two Virgins, un album di musica elettronica particolarmente difficile e sperimentale. Lo stesso anno la coppia partecipò ad una traccia sperimentale del White Album intitolata Revolution 9, che a tutt'oggi è uno pezzi più legati ad un rapporto di amore/odio con i fans. Molti degli album della coppia vennero in seguito pubblicati sotto lo pseudonimo Plastic Ono Band.
Il primo album di questa formazione è del 1969, Live Peace in Toronto 1969, registrato durante il "Toronto Rock and Roll Revival Festival". Oltre a Lennon e Yoko Ono il gruppo era composto da Eric Clapton come chitarrista, Klaus Voorman al basso e Alan White alla batteria. Nella prima parte di questa esibizione il "rock" è piuttosto negli standard, ma nella seconda parte, quando Yoko Ono prese il microfono, la band si esibì in quella che si può considerare come il debutto del mondo dell'avanguardia nel rock. Il finale del disco consiste per lo più in musica di sottofondo sulla quale Yoko Ono cantava e urlava.
Il primo album da solista di Yoko Ono fu Yoko Ono/Plastic Ono Band, pubblicato nel 1970 come versione alternativa del più famoso John Lennon/Plastic Ono Band. I due album avevano le copertine per lo più identiche, ma su quello della Ono era presente una foto di lei che si piega verso Lennon, mentre nell'album di Lennon era lui a piegarsi verso Yoko Ono. In entrambi gli album veniva esplorato il cosiddetto primal scream, le urla più primitive; tuttavia, mentre Lennon aveva un approccio più convenzionale alla stesura delle canzoni, il lavoro della Ono era un vero e proprio "assalto urlante". In quest'ultimo erano presenti vocalizzi ruvidi e crudi, forse influenzati anche dal teatro Nō giapponese. Probabilmente la canzone più famosa dell'album è Why, durante la quale lei urla la parola "why" ("perché?") per 5 minuti. Alcuni critici furono ricettivi verso questo lavoro e dichiararono che la sua voce era "lo strumento più interessante dopo Robert Moog". Nelle classifiche statunitensi l'album arrivò alla posizione n. 183.
Nel 1971 Yoko Ono pubblicò l'album doppio Fly. In esso esplorò un punk rock leggermente più convenzionale, con tracce come Midsummer New York e Mind Train. Ottenne anche una diffusione radiofonica minore con la ballata Mrs. Lennon. Forse la canzone più famosa dell'album è Don't Worry, Kyoko (Mummy's Only Looking for Her Hand in the Snow), un'ode alla figlia rapita. Ono in seguito pubblicò due album rock femministi nel 1973, Approximately Infinite Universe e Feeling the Space, che ricevettero poca attenzione in quel periodo ma che sono oggi valutati con molto rispetto dalla critica, particolarmente per canzoni come Move on Fast, Yang Yang e Death of Samantha.
Nella veste di musicista, Ono ottenne il successo a prescindere dall'incontro con Lennon: la sua prima performance pubblica risale al 1968 con un concerto nella Carnegie Recital Hall (la sala da 268 posti, da non confondersi con la più grande "Main Hall"), dove Ono si esibì in una performance sperimentale sia dal punto di vista della scena che della musica. In questo senso collaborò con luminari della musica sperimentale come John Cage e il jazzista Ornette Coleman.
La sua musica cambiò dopo il matrimonio; mentre molte delle sue prime canzoni omaggiavano l'arte surrealista delle sue opere, negli ultimi anni le sue canzoni divennero più convenzionali; per esempio le sette canzoni pop che contribuirono alla creazione dell'album Double Fantasy.
Nella primavera del 1980, Lennon ascoltò Lene Lovich e Rock Lobster dei B-52's in un nightclub, e gli ricordarono il sound musicale di Ono. Corse ad una cabina telefonica, chiamò Yoko e disse «Sono finalmente pronti per noi, amore!». Infatti, molti musicisti, particolarmente quelli del movimento new wave, avevano pagato tributo a Ono (sia come artista di diritto, sia come musa e icona). Per esempio, Elvis Costello incise una versione della canzone di Ono Walking on Thin Ice, i B-52's fecero una cover di Don't Worry, Kyoko (Mummy's Only Looking for Her Hand in the Snow) (accorciando il titolo in Don't Worry), e i Sonic Youth inclusero una performance dei primi Voice Piece for Soprano concettuali di Ono nel loro album SYR4: Goodbye 20th Century. Una delle canzoni più conosciute dei Barenaked Ladies è Be My Yoko Ono, e Dar Williams incise una canzone chiamata I Won't Be Your Yoko Ono. La cantante punk rock Patti Smith invitò Ono a partecipare a "Meltdown", un festival di due settimane che Smith organizzò a Londra nel giugno 2005; Ono si esibì al Queen Elizabeth Hall.
La notte dell'8 dicembre 1980, Lennon e Ono erano nello studio di registrazione a lavorare sulla canzone di Ono Walking on Thin Ice. Mentre tornavano alla loro casa a New York, Lennon fu ucciso all'età di 40 anni da un fan disturbato, Mark David Chapman. Walking on Thin Ice (For John) venne pubblicata come singolo meno di un mese dopo, e divenne il primo successo di classifica di Ono, raggiungendo il n. 58 e ottenendo una grande popolarità nel circuito delle radio underground. Nel 1981, Yoko Ono pubblicò l'album Season of Glass, con l'impressionante foto di copertina degli occhiali di Lennon rotti e insanguinati accanto a un bicchiere mezzo pieno d'acqua, con una finestra che si affacciava sul Central Park sullo sfondo. Questo portò alcuni critici ad accusarla di essere priva di tatto e di strumentalizzare la tragedia. Tuttavia, Ono disse di aver scelto tale immagine provocatoria perché voleva ricordare alle persone che Lennon non era semplicemente morto o si era suicidato, bensì era stato assassinato. Lei affermò che coloro i quali pensavano che quella foto fosse troppo da sopportare avrebbero dovuto pensare che John ebbe da sopportare molto di più (questa fotografia venne venduta a un'asta a Londra nell'aprile 2002 per circa 13.000 sterline). Nelle note nel booklet di Season of Glass, Ono spiegò che l'album non era dedicato a Lennon perché "si sarebbe offeso - era uno di noi."


== La vita dopo Lennon ==

Nel 1982 uscì It's Alright (I See Rainbows), un album più positivo, inizio di quella che potrebbe essere definita come la ripresa di Ono dopo la perdita del marito. La copertina mostra Ono con i suoi famosi occhiali avvolgenti che guarda verso il sole con audacia, mentre sullo sfondo una sorta di fantasma di Lennon osserva Ono e Sean. L'album è stato definito il punto d'incontro tra la sensibilità pop di Ono e le sue influenze avanguardiste. Ha ottenuto un certo successo di classifica e radiofonico con i singoli My Man e Never Say Goodbye.
Nel 1984 uscì un album tributo dal titolo Every Man Has A Woman, che comprende i classici di Ono cantati da altri artisti, come Elvis Costello, Roberta Flack, Eddie Money, Roseanne Cash e Harry Nilsson. Era uno dei progetti che Lennon non aveva avuto il tempo di realizzare. Quello stesso anno uscì postumo anche l'ultimo album di Lennon e Ono, Milk and Honey, anche se sotto forma di demo.
L'ultimo album di Ono risalente agli anni ottanta è Starpeace, un concept album pieno di entusiasmo positivo, concepito come un antidoto al sistema missilistico di difesa ideato da Ronald Reagan e conosciuto come "Star Wars". Sulla copertina troviamo una Ono sorridente e serena che tiene sul palmo della mano la Terra. Nonostante le pressanti richieste di un nuovo album da parte della critica, Starpeace ricevette ben poca risposta commerciale. Il singolo Hell in Paradise, comunque, fu un successo, arrivando al numero 16 della classifica dance americana.
Nel 1986 Ono iniziò il tour mondiale di Starpeace, in gran parte dedicato all'Europa orientale e a paesi che riteneva bisognosi di un messaggio di pace.
Dopo una pausa durata anni, Yoko Ono firmò un contratto con la Rykodisc nel 1992 per la pubblicazione di un box set di 6 CD, Onobox, contenente i maggiori successi dei suoi album da solista in versione rimasterizzata, nonché materiale inedito dalle sedute di registrazione del 1974. Uscì anche una compilation di "greatest hits" a un solo disco da Onobox, intitolata Walking on Thin Ice.
Nel 1994, Yoko produsse il suo primo musical, New York Rock, che presentava delle versioni in stile Broadway delle sue canzoni. Il 1995 vide il ritorno di Yoko Ono con l'album Rising, in collaborazione con il figlio Sean Lennon e la band Ima. Il disco fu accolto positivamente dalla critica ed è considerato spesso tra le sue opere migliori. Rising diede anche l'avvio a un grande tour mondiale. L'anno successivo la cantante ha collaborato con diversi artisti alternative rock, tra cui Cibo Matto, Ween, Tricky, e Thurston Moore per un EP di remix intitolato Rising Mixes.
Nel 1997, con il crescere dell'attenzione verso l'artista, l'etichetta Rykodisc ha ripubblicato su CD tutti i suoi album da solista da Yoko Ono/Plastic Ono Band a Starpeace. Ono stessa ha rimasterizzato l'audio con il tecnico Rob Stevens ed ha aggiunto varie bonus track, inclusi demo e pezzi live.
Il 2001 vide l'uscita del concept album Blueprint For a Sunrise, di carattere femminista, ben accolto dai critici. Dal 2002, i dj più alla moda hanno iniziato a remixare i pezzi di Yoko Ono per i dance club. Per il progetto di remix, la cantante ha abbreviato il suo nome in "ONO", ricordando volutamente l'espressione "Oh, no!", che l'ha sempre accompagnata scherzosamente.
ONO ha avuto grande successo con le nuove versioni di Walking on Thin Ice, remixata da famosi DJ e artisti dance tra cui i Pet Shop Boys, Orange Factory, Peter Rauhofer, e Danny Tenaglia. Nell'aprile 2003 Walking on Thin Ice (Remixes) raggiunse il numero uno sulla "Hot Dance Club Play" di Billboard Magazine (la versione che centrò la prima posizione, e anche la più famosa, fu l'Elektro mix dei Pet Shop Boys, incluso poi nel loro album di remix Disco 4 del 2007).
Durante la sua carriera, Ono ha collaborato con vari gruppi di artisti e musicisti tra cui John Cage, David Tudor, George Maciunas, Ornette Coleman, Charlotte Moorman, George Brecht, Jackson Mac Low, Jonas Mekas, Yvonne Rainer, La Monte Young, Richard Maxfield, Zbignew Rybczyński, Yo La Tengo e Andy Warhol.
Il 10 febbraio 2006 ha letto un messaggio di pace e introdotto l'esecuzione del brano Imagine da parte di Peter Gabriel nel segmento protocollare conclusivo della Cerimonia di apertura dei XX Giochi olimpici invernali di Torino 2006.


== L'attivismo politico ==

A partire dagli anni sessanta, Yoko Ono è stata una fiera e costante attivista in favore del pacifismo e del rispetto dei diritti umani. Dopo il loro matrimonio, nel marzo del 1969, Lennon e Yoko annunciarono un Bed-In per la pace nella suite nuziale dell'Hotel Hilton di Amsterdam. I giornalisti si accalcarono per riuscire ad entrare perché credevano che i due avrebbero fatto sesso in pubblico, davanti alle loro macchine fotografiche, ma si trovarono invece di fronte ad una coppia di neo-sposini in pigiama che volevano parlare della pace nel mondo. Nel maggio dello stesso anno fecero un secondo Bed-In a Montreal, da cui derivò la registrazione del loro primo singolo Give Peace a Chance, che sotto il nome del nuovo gruppo Plastic Ono Band riuscì ad entrare nella classifica dei primi 20 dischi più venduti. Insieme a John diede vita a numerose altre forme di protesta sociale, tra cui il Bagism, che consiste nel nascondere sé stessi in una borsa o un sacco per dimostrare che le persone non vanno giudicate dall'apparenza esteriore.
Nel 2002 Yoko Ono ha istituito un proprio premio per la pace, un assegno di 50.000 dollari per artisti che vivono in "zone di guerra". I primi beneficiari sono stati degli artisti Israeliani e Palestinesi.
Nel 2004 ha reinciso la sua canzone Every Man Has a Woman Who Loves Him, per sostenere la causa dei matrimoni omosessuali, pubblicando due diversi remix intitolati Every Man Has a Man Who Loves Him e Every Woman Has a Woman Who Loves Her.


== I rapporti con Paul McCartney ==
Il rapporto di Yoko Ono con l'altro componente dei Beatles Paul McCartney è sempre stato piuttosto complicato.
Uno dei punti principali della loro lunga disputa è l'attribuzione di molte delle canzoni dei Beatles. Fintanto che i Beatles rimasero insieme, tutte le canzoni scritte da Lennon o da McCartney erano attribuite a Lennon-McCartney, indipendentemente dal fatto che la canzone in questione fosse effettivamente frutto di una collaborazione o fosse stata invece scritta da uno solo dei due. Dopo la morte di Lennon, Paul tentò di cambiare l'ordine in cui venivano citati gli autori in McCartney-Lennon per alcuni pezzi come Yesterday che erano stati scritti solo da lui o comunque prevalentemente da lui, ma Yoko non glielo permise. Disse che se l'avesse permesso avrebbe sentito di rompere un accordo che i due avevano fatto quando John era ancora vivo. Tuttavia McCartney affermò che un simile accordo non era in realtà mai esistito. Gli altri due Beatles alla fine si dichiararono favorevoli a lasciare l'attribuzione delle canzoni così come era sempre stata e così McCartney ritirò la propria richiesta. La questione si ripresentò nel 2002, quando sull'album di Paul McCartney Back in the U.S. Live 2002, 19 classiche canzoni dei Beatles vennero qualificate come "scritte da Paul McCartney e John Lennon".
Nonostante le differenze, nel 1995 McCartney e la sua famiglia collaborarono con Ono e Sean Lennon per scrivere la canzone Hiroshima Sky Is Always Blue, che commemora il cinquantesimo anno dallo scoppio della bomba atomica sulla città giapponese. Di Ono, McCartney disse: «Pensavo fosse una donna fredda. (...) È il contrario (...) Penso sia solo più determinata delle altre persone ad essere se stessa». Nel 2005, ricevendo il riconoscimento Q Awards, Ono ha fatto un commento controverso che i media hanno interpretato come un insulto ai testi di Paul McCartney: disse che Lennon una volta si era sentito insicuro circa la qualità dei testi da lui composti e le chiese perché gli altri autori «fanno sempre cover delle canzoni di Paul e mai delle mie». Ono gli rispose «Sei un buon autore; non scrivi cose come "cuore - amore" Sei un buon cantante e la maggior parte dei musicisti sono probabilmente a disagio a pensare di eseguire cover delle tue canzoni». Non si sa se lei intendesse questo come un'offesa. Heather Mills McCartney commentò: «Confrontate quanto successo riscuote la musica di Yoko Ono rispetto a quella di Paul. Questo parla da sé».
Ono poi affermò che non intendeva offendere o attaccare Paul; e continuò a sostenere che rispettava McCartney e che era la stampa ad avere decontestualizzato le sue parole. Dichiarò inoltre: «Le persone hanno bisogno di argomenti leggeri, come i litigi tra me e Paul, per sfuggire a tutti gli orrori del mondo, ma non è più vero... Abbiamo litigato molte volte in passato; ma ora rispetto Paul per esser stato partner di John e Paul rispetta me per essere stata sua moglie».


== Nuove provocazioni ==
Ono si lanciò in una nuova altra provocazione con il suo contributo alla quarta edizione della Biennale di Liverpool nel 2004. Con striscioni, borse, adesivi, cartoline, volantini e poster inondò la città con due immagini: il seno di una donna e una vulva. L'opera, intitolata My Mummy Was Beautiful (It."La mia mamma era bellissima") era dedicata alla madre di Lennon, Julia, morta quando John era teenager. Secondo Ono l'opera era innocente, non scioccante e voleva replicare l'esperienza di un neonato che guarda la madre: quelle parti del corpo sono per il bambino l'introduzione all'umanità.
Alcuni abitanti di Liverpool, tra cui la sorellastra di Lennon, Julia Baird, reputarono l'opera offensiva. Il programma della BBC North West Tonight invitò i telespettatori a telefonare per esprimere la loro opinione e, dei 6.000 chiamanti, il 92% rispose che voleva la rimozione dell'immagine.
Chris Brown, giornalista del Daily Post di Liverpool, apprezzò l'opera e scrisse: «Molti hanno amato l'opera (...) e Yoko Ono è riuscita di nuovo a far muovere gli occhi del mondo verso di noi». Anche il giornale The Times di Londra fu positivo: «Il suo imperdibile contributo alla quarta edizione della Biennale di Liverpool domina l'evento e sembra anche simboleggiare la nuova Liverpool internazionale (...) Brillante (...) Come sempre con l'arte di Yoko Ono, un'azione semplice è diventata un'azione radicale».
Rispondendo alle critiche, Ono affermò: «Non cercavo di insultare Liverpool. In realtà, quando avevo pensato all'installazione e a questo bel seno e vulva di madre per tutta la città, avevo pensato 'Ah, sarebbe così bello', ed è come dar loro amore, perché siamo tutti nati dal corpo di nostra madre e la prima cosa da cui siamo nutriti è il seno materno. In qualche modo le persone cercano di inibire quel ricordo. Le donne sono messe in una condizione per cui si sentono imbarazzate del loro corpo. È così ridicolo, ma anche così strano: dobbiamo scusarci per aver creato la razza umana».
Della sua ispirazione artistica, ha detto: «Sono sempre dentro di me ed ascolto cosa che mi viene in mente. Sono come un condotto di un messaggio, che passa attraverso di me. Mi interesso a tutto, ugualmente, ogni giorno. Sono innamorata della vita, del mondo, in ogni istante».


== Riferimenti a Yoko Ono nei media ==
Il nome dell'artista compare nella canzone Yoko della band danese Cartoons.
Compare anche nella puntata della 3ª Stagione di South Park "Il Dilemma di Garrison".
La sit-com statunitense Innamorati pazzi ha ospitato in qualità di guest star Yoko Ono nel ruolo di se stessa.
Nell'album The Island Chainsaw Massacre del rapper sardo Salmo, è presente una canzone dal titolo Yoko-Ono, nella quale Ono dà il nome a tutte le ragazze descritte nel brano.
È citata in modo parodistico nella canzone Litfiba, tornate insieme! degli Elio e le Storie Tese.
Il nome dell'artista compare nella canzone Un matrimonio stellare del cantautore Francesco Leone, intenta a coltivare onomatopee.
È citata nella canzone Che tempi, contenuta nell'album Guerra e pace del rapper italiano Fabri Fibra.
È citata nella canzone L'ultimo autografo (John Lennon, 08/12/1980), pubblicata nel 2011 dal cantautore Giacomo Mariani (testo e musica di Giacomo Mariani e Mauro Labellarte), che risulta ad oggi l'unico brano musicale italiano a trarre ispirazione dall'omicidio di Lennon e dalla foto di Paul Goresh che lo ritrae mentre firma la copertina del disco Double Fantasy a Mark David Chapman, all'uscita del Dakota Building.
Yoko Ono compare anche nella serie TV The Simpson, più precisamente nel primo episodio della Quinta Stagione (Il Quartetto Vocale di Homer): in questo episodio un membro de "I Re Acuti", Barney Gumble, inizia un relazione con un'eccentrica artista asiatica somigliante a Yoko Ono. Il loro rapporto porterà allo scioglimento del quartetto. Sempre nella medesima serie, nel ventesimo episodio dell'undicesima stagione, Homer, che scopre di avere problemi di vista, prova un paio di occhiali molto simili a quelli usati da lei: con disappunto arriva a preferire di correggere il difetto con la chirurgia laser.
L'artista viene menzionata nel titolo dell'episodio 20 della stagione 4 della serie tv "Buffy the Vampire Slayer". L'episodio si intitola "The Yoko Ono Factor" e fa riferimento alla presunta negatività e discordia che la Ono ha portato nei Beatles; infatti nella puntata un membro del gruppo di Buffy cerca di mettere tutti l'uno contro l'altro.


== Discografia ==
(il numero si riferisce alla più alta posizione raggiunta nella US chart)


=== Album ===


==== Solisti ====
Yoko Ono/Plastic Ono Band (1970) numero 182
Fly (1971) numero 199
Approximately Infinite Universe (1972) numero 193
Feeling the Space (1973)
A Story (1974) (Unreleased until 1997)
Season of Glass (1981) numero 49
It's Alright (I See Rainbows) (1982) numero 98
Every Man Has A Woman (1984) (album tributo con la partecipazione di vari artisti)
Starpeace (1985)
Onobox (1992)
Walking On Thin Ice (1992)
New York Rock (1994) (cast originale)
Rising (1995)
Rising Mixes (1996)
Blueprint For A Sunrise (2001)
Yes, I'm A Witch (2007)
Open Your Box (Remix-album) (2007)
Between My Head and the Sky (2009)
Between the Sky and My Head (2010)
Yokokimthurston - Yoko Ono / Thurston Moore / Kim Gordon (2012)


==== Con John Lennon ====
Unfinished Music No.1 - Two Virgins (1968) (numero 124)
Unfinished Music No.2 - Life with the Lions (1969) (numero 174)
Wedding Album (1969) (numero 178)
Live Peace in Toronto 1969 (1969) (numero 10)
Some Time in New York City (1972) (numero 48)
Double Fantasy (1980) (numero 1)
Milk and Honey (1984) (numero 11)


=== Singoli ===
(feat. Dave Audé) /Hold me (2013)


==== Solisti ====
Mrs. Lennon/Midsummer New York (1971)
Now or Never/Move on Fast (1972)
Mind Train/Listen, the Snow is Falling (1972)
Death of Samantha/Yang Yang (1973)
Josejoi Banzai (1973) (Japan-only release)
Woman Power/Men, Men, Men (1973)
Run, Run, Run/Men, Men, Men (1973)
Walking on Thin Ice (1981) numero 58
Goodbye Sadness/I Don't Know Why (promo) (1981)
No, No, No (1981)
My Man (1982)
Never Say Goodbye (1983)
Hell in Paradise (1985) numero 16 Dance
Cape Clear/Walking On Thin Ice (Re-Edit) (promo) (1985)
Open Your Box (remix) (2001)
Kiss Kiss Kiss (remix) (2002) numero 20 Dance
Yang Yang (remix) (2002) numero 17 Dance
Walking on Thin Ice (Pet Shop Boys remix) (2003) numero 1 Dance
Will I/Fly (remix) (2003) numero 19 Dance
Hell in Paradise (remix) (2004) numero 4 Dance
Everyman... Everywoman (maxi-single a favore della causa dei matrimoni gay) (2004) numero 1 Dance


==== Con John Lennon ====
Give Peace a Chance/Remember Love (1969) (numero 14)
Cold Turkey (Lennon)/Don't Worry, Kyoko (Ono) (1969) (numero 30)
Instant Karma (Lennon)/Who Has Seen the Wind? (Ono) (1970) (numero 3)
Mother (Lennon)/Why (Ono) (1971) (numero 43)
Power to the People (Lennon)/Open Your Box (Ono) (1971) (numero 11)
Happy Xmas (War is Over)/Listen, the Snow is Falling (1971) (numero 3)
(Just Like) Starting Over (Lennon)/Kiss Kiss Kiss (Ono) (1980) (numero 1)
Woman (Lennon)/Beautiful Boys (Ono) (1981) (numero 2)
Watching the Wheels (Lennon)/Yes, I'm Your Angel (Ono) (1981) (numero 10)
Nobody Told Me (Lennon)/O'Sanity (Ono) (1984) (numero 5)
I'm Stepping Out (Lennon)/Sleepless Night (Ono) (1984) (numero 55)
Borrowed Time (Lennon)/Your Hands (Ono) (1984)


== Note ==
^ (EN) Yoko Ono su AllMusic, All Media Network.
^ (EN) Yoko: Great artist or con artist?, BBC News. URL consultato il 3 marzo 2014.
^ Spitz, pag. 650
^ Spitz, pag. 632
^ Craig Cross The Beatles: Day-by-Day, Song-by-Song, Record-by-Record, New York, Ed. IUniverse Inc., 2005, p. 250
^ Ibidem p. 292
^ Ibidem p. 307
^ in kanji 洋子 - "Yoko" - significa letteralmente "bambina dell'oceano"
^ PSB hit #1 with ONO
^ (EN) Larry McShane, Hello, goodbye: Lennon-McCartney out, McCartney-Lennon in in San Francisco Chronicle, 17 dicembre 2002. (archiviato dall'url originale l'8 febbraio 2006).
^ (EN) Catriona Davies, Yoko’s spoonful of bitterness for McCartney, The Telegraph. URL consultato l'8 giugno 2014.
^ (EN) ONO: `THE PRESS INVENTED MY FEUD WITH McCARTNEY` su macca-central.com, 1º marzo 2007. URL consultato l'8 giugno 2014 (archiviato l'8 dicembre 2011).
^ A 31 anni dalla scomparsa di John Lennon, il cantautore Giacomo Mariani rende omaggio all’ex-Beatle Beatlesnews.it, 13 dicembre 2011.


== Bibliografia ==
Yoko Ono (a cura di), "Memories", Ed. Sperling e Kupfer 2005.
Yoko Ono, Grapefruit. Istruzioni per l'arte e per la vita, Ed. Mondadori 2005.
Bob Spitz, The Beatles, Little, Brown, and Company, New York, 2005.
Fabio Alcini, Yoko Ono. La donna che uccise i Beatles, Ed. Bevivino 2004 (prima biografia italiana di Mrs. Ono Lennon)


== Altri progetti ==

 Wikiquote contiene citazioni di o su Yoko Ono
 Wikimedia Commons contiene immagini o altri file su Yoko Ono


== Collegamenti esterni ==
Yoko Ono in Open Directory Project, Netscape Communications. (Segnala su DMoz un collegamento pertinente all'argomento "Yoko Ono")
Instant Karma, rivista dedicata a John e Yoko, pubblicata dal 1981.
Yoko Ono fluxus debris! su art/not art
AIU: A Yoko Ono Box Sito non ufficialeYvette Mimieux, all'anagrafe Yvette Carmen Vivieux (Los Angeles, 8 gennaio 1942), è un'attrice statunitense che è stata in attività nel cinema e in televisione fra il 1959 ed il 1992.
Nel maggio del 1960 venne ritratta sulla copertina di Life.


== Biografia ==
Di padre francese e madre messicana (Carmen Montemayor), fu notata dal regista Vincente Minnelli, il quale le affidò un breve ruolo nel suo film A casa dopo l'uragano (1960), ma la parte venne poi tagliata in fase di montaggio. Tuttavia la MGM rimase colpita dalla personalità e dalla fragile bellezza della bionda attrice, cosicché la scritturò per il film di fantascienza L'uomo che visse nel futuro (1960), tratto da un romanzo di H.G. Wells, nel quale la Mimieux interpretò il ruolo di Weena, di cui si innamora lo scienziato George (Rod Taylor), giunto con la macchina del tempo in un futuro di trogloditi dominato dai terribili Morlocks.
Fra i suoi film più conosciuti, da ricordare I quattro cavalieri dell'Apocalisse, (1962), ambientato all'epoca del nazismo, in cui fu diretta da Vincente Minnelli, e Luce nella piazza (1962), in cui interpretò il ruolo della bella ragazza mentalmente ritardata che fa innamorare di sé un giovane italiano (impersonato da George Hamilton).
Nel 1965 la Mimieux ottenne una nomination ai Golden Globe come miglior star televisiva femminile per l'interpretazione nell'episodio Tyger, Tyger della serie televisiva Dottor Kildare, mentre ai Golden Globe 1971 fu candidata come migliore attrice in una serie drammatica per la serie The Most Deadly Game.
Tra i suoi ruoli più significativi durante gli anni settanta, quello di Dinah Hunter, una donna coinvolta in una serie di vicende da incubo, nell'horror Eccesso di difesa (1976).
È stata sposata con il regista cinematografico Stanley Donen dal 1972 fino al divorzio pronunciato nel 1985.
Si è ritirata dalle scene per dedicarsi all'imprenditoria immobiliare, all'antropologia e alla finanza (con il secondo marito Howard Ruby, sposato nel 1986, ha fondato l'impresa finanziaria Oakwood Worldwide). Non ha figli.


== Filmografia parziale ==
I perduti dell'isola degli squali (Platinum High School), regia di Charles F. Haas (1960)
L'uomo che visse nel futuro (The Time Machine), regia di George Pal (1960)
La spiaggia del desiderio (Where the Boys Are), regia di Henry Levin (1960)
I quattro cavalieri dell'Apocalisse (Four Horsemen of the Apocalypse), regia di Vincente Minnelli (1962)
Luce nella piazza (Light in the Piazza), regia di Guy Green (1963)
Avventura nella fantasia (The Wonderful World of the Brothers Grimm), regia di Henry Levin, George Pal (1962)
Il dominatore (Diamond Head), regia di Guy Green (1963)
La porta dei sogni (Toys in the Attic), regia di George Roy Hill (1963)
In cerca d'amore (Looking for Love), regia di Don Weis (1964)
Dottor Kildare (1964, episodio Tyger, Tyger) - serie tv
Joy in the Morning, regia di Alex Segal (1965)
La taglia (The Reward), regia di Serge Bourguignon (1965)
Monkeys, Go Home!, regia di Andrew V. McLaglen (1967)
Il carnevale dei ladri (The Caper of the Golden Bulls), regia di Russell Rouse (1967)
Buio oltre il sole (The Mercenaries), regia di Jack Cardiff (1968)
Tre femmine in soffitta (Three in the Attic), regia di Richard Wilson (1968)
The Picasso Summer, regia di Robert Sullin (1969)
Morgan il razziatore (The Delta Factor), regia di Tay Garnett (1970)
The Most Deadly Game (1970) - serie tv - 12 episodi
Death Takes A Holiday, regia di Robert Butler (1971) - film tv
Il pirata dell'aria (Skyjacked), regia di John Guillermin (1972)
L'odissea del Neptune nell'impero sommerso (The Neptune Factor), regia di Daniel Petrie (1973)
La rotta del terrore (Journey Into Fear), regia di Daniel Mann (1975)
Eccesso di difesa (Jackson County Jail), regia di Michael Miller (1976)
The Black Hole - Il buco nero (The Black Hole), regia di Gary Nelson (1979)
Incontri particolari (Circle of Power), regia di Bobby Roth (1983)
Pazza d'amore (Obsessive Love), regia di Steven Hilliard Stern (1984) - film tv
Love Boat (1984-1986, tre episodi) - serie tv
Perry Mason: Crimini di guerra (1990) - serie tv
Lady Boss, regia di Charles Jarrott (1992) - film tv


== Note ==
^ Il suo anno di nascita è desunto da IMDb; secondo talune fonti (vedi) potrebbe essere non il 1942 bensì il 1939.
^ a b c d e Il chi è del cinema, De Agostini, 1984, Vol. I, pag. 357
^ a b Le Garzantine - Cinema, Garzanti, 2000, pag. 781-782
^ Vedi: Tcm.com (URL consultato il 23-09-2009)


== Altri progetti ==

 Wikimedia Commons contiene immagini o altri file su Yvette Mimieux


== Collegamenti esterni ==
(EN) Yvette Mimieux in Internet Movie Database, IMDb.com Inc.
Scheda su Fantafilm.netYves Montand, nome d'arte di Ivo Livi (Monsummano Terme, 13 ottobre 1921 – Senlis, 9 novembre 1991), è stato un cantante e attore italiano naturalizzato francese.


== Biografia ==
Nacque a Monsummano Terme, in provincia di Pistoia, ultimo di tre fratelli. Poiché i genitori, Giovanni e Giuseppina, erano attivisti socialisti, dopo l'avvento del fascismo, nel 1923, la famiglia dovette emigrare in Francia, a Marsiglia.
Proprio a Marsiglia, il 21 giugno 1939, il non ancora diciottenne Ivo Livi si esibì in pubblico la prima volta sul palcoscenico dell'Alcazar, vestito da cowboy, con un brano scritto apposta per lui da Charles Humel, un musicista non vedente. Nel frattempo era entrato nel mondo del lavoro come metalmeccanico presso i Chantiers de Provence, ma fu notato da Audiffred, impresario parigino sfollato a Marsiglia dopo i primi disordini bellici, che gli fece sottoscrivere il primo contratto e gli procurò scritture non solo a Marsiglia, ma anche in tutto il resto della Francia meridionale. Nel 1942 partecipò come attore alle riprese di La Prière aux étoiles, film che Marcel Pagnol stava cercando di portare a termine lontano da Parigi per sfuggire alle pressioni dei nazisti che avevano occupato la città.
Fu solo nel 1944 che il giovane Ivo Livi si trasferì a Parigi, sempre con l'appoggio di Audiffred, e lì prese il nome di Yves Montand. Lo pseudonimo è derivato dalla francesizzazione del suo nome italiano, e dall'esclamazione della madre che lo richiamava in casa dal cortile: "Ivo, monta!" (cioè "Ivo, sali in casa"). Il cantante rivelò anche di aver avuto il dubbio di trarre il suo nome per le scene da un'altra esclamazione che udiva nel cortile di casa: "Bastià, vien' accà", frase con la quale una vicina, di origine partenopea, richiamava sovente il figlio. In quel caso il nome sarebbe stato: Bastien Vanaquais.
Pochi mesi dopo essere arrivato a Parigi, ebbe la fortuna di sostituire un debuttante che doveva fare da spalla a Édith Piaf in uno spettacolo in programma al Moulin Rouge. La Piaf si dimostrò entusiasta del giovane e, in breve, il sodalizio artistico si trasformò in una relazione sentimentale. La "regina" dello spettacolo parigino lo aiutò in maniera determinante a sfondare nel mondo della canzone, ma l'evento decisivo per la sua carriera scaturì dall'incontro con Marcel Carné e Jacques Prévert, che vollero affidargli la parte di protagonista in Mentre Parigi dorme, dopo la rinuncia di Jean Gabin che aveva preferito accettare, insieme a Marlene Dietrich, la scrittura per un altro film. In Mentre Parigi dorme fu inserita una canzone, scritta dallo stesso Prévert e musicata da Joseph Kosma, destinata a diventare il brano-simbolo di Yves Montand e uno dei più celebri motivi della canzone francese: Les Feuilles Mortes.
Dopo la guerra, Montand entrò in contatto con numerosi altri artisti quali Léo Ferré e Charles Aznavour e visse altri intensi amori, come quello con l'attrice Gisèle Pascal, ma l'incontro della sua vita, quello con la coetanea Simone Signoret, avvenne nell'agosto 1949 durante una tournée in Costa Azzurra. La Signoret, già famosa per aver interpretato decine di film e sposata con il regista Yves Allégret, decise di rinunciare al suo matrimonio, da cui era nata anche Catherine nel 1946, e di risposarsi con Montand. Il matrimonio fu celebrato presso il municipio di Saint-Paul-de-Vence il 22 dicembre 1951.


== Il cinema ==
Nel 1953 interpretò il protagonista Mario nel capolavoro di Henri-Georges Clouzot, Vite vendute (Le salair de la peur) e, dopo la breve parentesi in Italia per girare Uomini e lupi con Giuseppe De Santis e La grande strada azzurra con Gillo Pontecorvo, nel 1960 lavorò negli Stati Uniti interpretando Facciamo l'amore (Let's Make Love) diretto da George Cukor, a fianco di Marilyn Monroe. Il film, che non fu un grosso successo al botteghino, né venne lodato dalla critica, rimase celebre per la relazione che Montand intrecciò con la Monroe, all'epoca sposata con il drammaturgo Arthur Miller.
Dopo diversi film di scarso rilievo, nella seconda metà degli anni sessanta, in concomitanza con l'aumentato impegno politico e sociale, partecipò a pellicole di sempre maggior spessore, quali La guerra è finita (La guerre est finie) (1966) di Alain Resnais, e divenne l'attore prediletto del regista greco Costa-Gavras. Sotto la sua direzione sarà il protagonista di Z - L'orgia del potere (Z) (1969) vincitore dell'Oscar al miglior film straniero, La confessione (L'aveu) (1970) e L'Amerikano (Etat de siège) (1973).
È del 1970 quella che è considerata la migliore prova della sua carriera di attore, nel capolavoro noir di Jean-Pierre Melville I senza nome (Le cercle rouge), dove vestì i panni di un ex-poliziotto alcolizzato trasformatosi in rapinatore.
Da segnalare in seguito le interpretazioni in Crepa padrone, tutto va bene (Tout va bien) (1972) di Jean-Luc Godard, in Tre amici, le mogli e (affettuosamente) le altre (Vincent, François, Paul... et les autres) (1974) di Claude Sautet e nel poliziesco Police Python 357 di Alain Corneau (1976). Straordinaria la sua interpretazione di César Soubeyran nei due film di Berry - Jean de Florette e Manon des Sources - tratti dal romanzo di Pagnol. In questo film l'attore interpreta una parte da vecchio, lontana dai suoi abituali ruoli e la sua arte drammatica trova un'espressione inedita, di eccezionale spessore.
Simone Signoret morì nel 1985 all'età di 64 anni, Yves Montand nel 1991 all'età di 70 anni. La Regione Toscana lo ha ricordato nel 2011, 90º anniversario della nascita e 20° della morte. Il Comune di Monsummano Terme ha deciso di dedicargli il Teatro Comunale.
In lingua italiana Yves Montand ha inciso la famosa canzone partigiana Bella ciao ed anche la famosa canzone popolare Amor dammi quel fazzolettino.


== Filmografia ==
Stella senza luce (Etoile sans lumière), regia di Marcel Blistène (1946)
Mentre Parigi dorme (Les portes de la nuit), regia di Marcel Carné (1946)
L'idolo del ring (L'idole), regia di Alexander Esway (1948)
Ricordi perduti (Souvenirs perdus), regia di Christian-Jacque (1950)
Parigi è sempre Parigi, regia di Luciano Emmer (1951)
Saluti e baci, regia di Giorgio Simonelli (1952)
Vite vendute (Le salair de la peur), regia di Henri-Georges Clouzot (1953)
Tempi nostri (Zibaldone n. 2), regia di Alessandro Blasetti (1954)
Margherita della notte (Marguerite de la nuit), regia di Claude Autant-Lara (1955)
Gli eroi sono stanchi (Les héros sont fatigués), regia di Yves Ciampi (1955)
Le vergini di Salem (Les sorcières de Salem), regia di Raymond Rouleau (1957)
Uomini e lupi, regia di Giuseppe De Santis (1957)
La grande strada azzurra, regia di Gillo Pontecorvo (1957)
La legge (La loi), regia di Jules Dassin (1958)
Festa di maggio (Premier mai), regia di Luis Saslavsky (1958)
Facciamo l'amore (Let's Make Love), regia di George Cukor (1960)
Il grande peccato (Sanctuary), regia di Tony Richardson (1960)
Le piace Brahms? (Goodbye again), regia di Anatole Litvak (1961)
La mia geisha (My geisha), regia di Jack Cardiff (1962)
Vagone letto per assassini (Compartiment tueurs), regia di Costa-Gavras (1965)
Grand Prix, regia di John Frankenheimer (Grand Prix) (1966)
La guerra è finita (La guerre est finie), regia di Alain Resnais (1966)
Vivere per vivere (Vivre pour vivre), regia di Claude Lelouch (1967)
Non tirate il diavolo per la coda (Le diable par la queue), regia di Philippe de Broca (1968)
Una sera... un treno (Un soir, un train), regia di André Delvaux (1968)
Evviva la libertà (Mr. Freedom), regia di William Klein (1969)
Z - L'orgia del potere (Z), regia di Costa-Gavras (1969)
I senza nome (Le cercle rouge), regia di Jean-Pierre Melville (1970)
La confessione (L'aveu), regia di Costa-Gavras (1970)
L'amica delle 5 ½ (On a Clear Day You Can See Forever), regia di Vincente Minnelli (1970)
Mania di grandezza (La folie des grandeurs), regia di Gérard Oury (1971)
È simpatico, ma gli romperei il muso (César et Rosalie), regia di Claude Sautet (1972)
Crepa padrone, tutto va bene (Tout va bien), regia di Jean-Luc Godard e Jean Pierre Gorin (1972)
Un battito d'ali dopo la strage (Les fils), regia di Pierre Granier-Deferre (1972)
Assassinio al sole (Le hasard et la violence), regia di Philippe Labro (1973)
L'Amerikano (Etat de siège), regia di Costa-Gavras (1973)
Tre amici, le mogli e (affettuosamente) le altre (Vincent, François, Paul et les autres), regia di Claude Sautet (1974)
Police Python 357 (Police Python 357), regia di Alain Corneau (1975)
Il mio uomo è un selvaggio (Le sauvage), regia di Jean-Paul Rappeneau (1975)
Il genio (Le grand escogriffe), regia di Claude Pinoteau (1976)
La minaccia (La menace), regia di Alain Corneau (1977)
Le strade del Sud (Les routes du Sud), regia di Joseph Losey (1978)
I... come Icaro (I... comme Icare), regia di Henri Verneuil (1979)
Chiaro di donna (Clair de femme), regia di Costa-Gavras (1979)
Codice d'onore (Le choix des arms), regia di Alain Corneau (1981)
Che cavolo mi combini, papà?!! (Tout feu, tout flamme), regia di Jean-Paul Rappeneau (1981)
Garçon!, regia di Claude Sautet (1983)
Manon delle sorgenti (Manon des sources), regia di Claude Berri (1986)
Jean de Florette (Jean de Florette), regia di Claude Berri (1986)
IP5 - L'isola dei pachidermi (IP5 l'ile aux pachydermes), regia di Jean-Jacques Beineix (1991)


== Doppiatori italiani ==
Emilio Cigoli in Margherita della notte, Le piace Brahms?, La mia geisha
Stefano Sibaldi in Uomini e lupi, La grande strada azzurra, La legge
Giuseppe Rinaldi in Facciamo l'amore, Vagone letto per assassini, I senza nome, Chiaro di donna


== Bibliografia ==
Gianluca Grossi: Guida alla musica francese dal dopoguerra a oggi, Odoya Library, Bologna 2014. ISBN 9788862881838


== Note ==
^ Yves Montand - Bella Ciao - YouTube
^ Download Unreleased, Rare & Essential by Yves Montand | eMusic
^ mp3 da www.archive.org
^ Yves Montand Song List | Tune List


== Altri progetti ==

 Wikiquote contiene citazioni di o su Yves Montand
 Wikimedia Commons contiene immagini o altri file su Yves MontandYehudi Menuhin, barone Menuhin (New York City, 22 aprile 1916 – Berlino, 12 marzo 1999), è stato un violinista statunitense naturalizzato britannico.
Nativo degli Stati Uniti, trascorse gran parte della sua carriera di violinista e direttore d'orchestra in Gran Bretagna.


== Biografia ==

Nato negli Stati Uniti da genitori ebrei (il nome Yehudi significa giudeo in ebraico), primo di tre figli divenuti poi tutti celebri musicisti (oltre a lui le sorelle Hephzibah e Yaltah entrambe pianiste), Menuhin iniziò all'età di tre anni lo studio del violino sotto la guida di Sigmund Anker. Bambino prodigio, fece il suo primo concerto all'età di sette anni, accompagnato dalla San Francisco Symphony Orchestra. In seguito Menuhin studiò con il compositore e violinista rumeno George Enescu. Di quel periodo esistono alcune preziose incisioni con la sorella pianista Hephzibah.
Yehudi Menuhin si sposò due volte. Prima con Nola Nicholas, figlia di un industriale australiano e sorella del primo marito di Hephzibah (Lindsay Nicholas). Ebbero due figli: Krov e Zamira. Dopo il loro divorzio, sposò la ballerina e attrice inglese Diana Gould, dalla quale ebbe altri due figli: Gerard e Jeremy Menuhin, pianista.
Nell'aprile 1929 suona nel primo concerto nella Alte Philharmonie Saal di Berlino con musiche di J.S. Bach, Beethoven e Brahms diretto da Bruno Walter.
Menuhin si recò a più riprese a San Francisco, esibendosi come solista con la San Francisco Symphony Orchestra. Memorabile fu l'esecuzione del concerto per violino e orchestra di Sir Edward Elgar, registrato da Menuhin a Londra sotto la guida del compositore per His Master's Voice (HMV) nel 1932.
Di sé stesso in quel periodo diceva che avrebbe voluto avere "l'eleganza di Kreisler, la sonorità di Elman ("il violino parlante") e la tecnica di Heifetz", ma in effetti nei suoi anni giovanili raggiunse livelli di eccellenza artistica (maestria tecnica, in particolare tecnica dell'arco, e profondità interpretativa) tali da far ritenere le sue prime incisioni (per esempio quella del concerto per violino e orchestra di Mendelssohn) come un punto di riferimento assoluto per le generazioni successive.
Nel 1937 presentò con la Saint Louis Symphony Orchestra diretta da Vladimir Golschmann la prima esecuzione americana del Concerto per violino e orchestra in re minore WoO 23 (opera postuma) di Schumann. La prima esecuzione mondiale aveva avuto luogo alcune settimane prima a Berlino, con Georg Kulenkampff solista e Karl Böhm a dirigere i Berliner Philharmoniker, un evento sfruttato dalla propaganda nazista. Menuhin considerò quest'opera di Schumann il "nesso storico mancante" tra i concerti per violino e orchestra di Beethoven e di Brahms, e contraddisse il pregiudizio che, dichiarandola violinisticamente ineseguibile e frutto di una mente ormai folle, ne aveva determinato l'accantonamento per oltre ottant'anni.
Yehudi Menuhin si esibì per le truppe alleate durante la Seconda guerra mondiale e nell'Aprile 1945, con il compositore Benjamin Britten, suonò per i deportati del campo di concentramento di Bergen-Belsen, dopo la sua liberazione. In Germania fece ritorno nel 1947, a suonare sotto la guida del direttore Wilhelm Furtwängler: un significativo atto di riconciliazione, da parte di un musicista ebreo.
Incontrò in seguito notevoli difficoltà fisiche, forse dovute all'iperattività dei primi anni di studio e di esibizioni, che non gli permettevano più la sfolgorante padronanza dello strumento manifestata nel primo periodo della sua attività. La pratica di tecniche di meditazione e lo yoga lo aiutarono a contrastare per quanto possibile questi problemi.
A Salisburgo esegue nel 1946 il Concerto per violino in mi maggiore (Bach) ed il Concerto per violino e orchestra (Beethoven) diretto da Antal Dorati, nel 1947 il Concerto per violino e orchestra (Brahms) con i Wiener Philharmoniker diretto da Wilhelm Furtwängler, nel 1950 un recital con il pianista Paul Schilhawsky, nel 1953 un concerto per violino solo, nel 1954 con Louis Kentner e nel 1986 dirige un concerto nel quale suona nel Concerto per due violini (Bach).
Al Teatro La Fenice di Venezia esegue nel 1949 il Concerto per violino e orchestra n. 1, in re maggiore, Op. 6 di Niccolò Paganini e nel 1950 il Concerto per violino e orchestra op. 64 (Mendelssohn) e nel 1983 un concerto per la vittoria nel Premio una vita nella musica sotto l'Alto Patronato del Presidente della Repubblica.
Nel 1952 suona nella prima esecuzione assoluta postuma nella Carnegie Hall di New York del Concerto per violino e orchestra d'archi in Re minore di Felix Mendelssohn.
Nel 1958 tiene un recital al Teatro alla Scala di Milano e suona nella prima esecuzione assoluta nell'Esposizione Internazionale di Bruxelles della "Fantasy in Two Movements" di Ross Lee Finney.
Nel 1971 suona nella prima esecuzione nel Berkshire Music Center di Tanglewood a (Lenox (Massachusetts)) della Sinfonia n. 2 op. 7 di Oliver Knussen diretto dal compositore.
Negli anni 80 incise delle performance jazz con Stéphane Grappelli, e di musica orientale con il suonatore di sitar Ravi Shankar. Nel 1983 diede vita al concorso Yehudi Menuhin International Competition for Young Violinists a Folkestone, Kent. Nel 1985 gli venne conferita la cittadinanza britannica e fu insignito del titolo di baronetto.
Lord Menuhin scomparve a Berlino, Germania dopo una breve malattia, per una complicazione polmonare. Era sopravvissuto di un solo anno alla madre, morta centenaria.
Dopo la sua morte, la Royal Academy of Music si fece carico del Yehudi Menuhin Archive, una delle più complete collezioni dedicate ad un singolo musicista.
Il compositore ungherese Béla Bartók scrisse appositamente per lui la Sonata per violino solo.


== Riconoscimenti ==
Premio musicale Léonie Sonning, 1972
Premio Ernst von Siemens, 1984
Kennedy Center Honors, 1986
Premio Glenn Gould, 1990
Medaglia Otto Hahn per la Pace, Berlino 1997


== Strumenti ==
Giovanni Bussetto 1680
Stradivari
Stradivari Soil 1714, dal 1950 al 1986, considerato da alcuni il miglior strumento del mondo. Ceduto in seguito a Itzhak Perlman
Prince Khevenhüller 1733

Guarneri del Gesù
d'Egville
Pollitzer-Koessler
ex-Menuhin, ex-Ebersholt 1739, dal 1978 al 1984
Ysaÿe
Lord Wilton 1742, dal 1978 al 1999


== Discografia parziale ==
Bach: Sonatas & Partitas, BWV 1004-1006 - Yehudi Menuhin, 2000 EMI
Bach, Violin Concertos & Chaconne - George Enescu/Orchestre Symphonique De Paris/Yehudi Menuhin, EMI
Bach, Orchestral Works with Menuhin - Bath Festival Orchestra/George Malcolm/Menuhin Festival Orchestra/Pro Arte Orchestra/Yehudi Menuhin, 2001 EMI
Bartók, Violin Concertos 1 & 2 - Viola Concerto - Rhapsodies 1 & 2 - Yehudi Menuhin, EMI
Beethoven, Son. vl. e pf. n. 1-5/Rondò - Menuhin/Kempff, Deutsche Grammophon
Beethoven, Son. vl. e pf. n. 5, 9 - Menuhin/Kempff, Deutsche Grammophon
Beethoven, Son. vl. e pf. n. 6-10 - Menuhin/Kempff, Deutsche Grammophon
Beethoven & Mendelssohn: Violin Concertos - Yehudi Menuhin/Philharmonia Orchestra/Berliner Philharmoniker/Wilhelm Furtwängler, 1984 EMI
Berlioz: Harold in Italy, Rêverie et Caprice - Philharmonia Orchestra/Sir Colin Davis/Sir John Pritchard/Yehudi Menuhin, EMI
Brahms, Violin Concerto & Double Concerto - Yehudi Menuhin & Wilhelm Furtwängler, 1990 EMI
Delius: Violin Sonatas Nos. 1-3, Sonata for String Orchestra, Five Little Pieces - Eric Fenby/Yehudi Menuhin, EMI
Elgar, Violin Concerto in B Minor, Op. 61 - Yehudi Menuhin/London Symphony Orchestra/Sir Edward Elgar, 2008 Saland
Elgar - Variations On An Original Theme, "Enigma", OP. 36 - Royal Philharmonic Orchestra/Yehudi Menuhin, 2003 K-tel
Handel, Water Music - Sonatas - Yehudi Menuhin, 1999 EMI
Handel: Concerti Grossi, Op. 6 Nos. 1-10 - Yehudi Menuhin/Bath Festival Orchestra, EMI
Mendelssohn: Violin Concerto - Bruch: Violin Concerto No. 1 - Yehudi Menuhin, 1959 EMI
Mozart, The Abduction from the Seraglio - Bath Festival Orchestra/Yehudi Menuhin, 2002 Chandos
Mozart, Violin Concertos - George Enescu/Orchestre Symphonique De Paris/Pierre Monteux/Yehudi Menuhin, EMI
Paganini, Violin Concerto Nos. 1 & 2 - Alberto Erede/Royal Philharmonic Orchestra/Yehudi Menuhin, EMI
Schubert, Symphonies Nos. 1 - 6 - Yehudi Menuhin/Bath Festival Orchestra, 1999 EMI
Tchaikovsky: Symphony No. 6 In B Minor - "Pathetique" & March Slave, Op. 31 - Royal Philharmonic Orchestra/Yehudi Menuhin, 2006 Sheridan Square
Vivaldi: Violin Concertos, R. 331, 217, 190, 325 & 303; 320 - Jerzy Maksymiuk/John Constable/Polish Chamber Orchestra/Yehudi Menuhin, EMI
Menuhin Meets Shankar - Ravi Shankar/Yehudi Menuhin, 1966 EMI
West Meets East, Yehudi Menuhin & Ravi Shankar – 1967 World Record Club - Grammy Award for Best Chamber Music Performance 1968
Concert of the Century - Stern/Bernstein/Rostropovich/New York Philharmonic/Oratorio Society of New York/Horowitz/Menuhin, 1976 Sony - Grammy Award al miglior album di musica classica 1978
Gould Meets Menuhin - Glenn Gould & Yehudi Menuhin, 1993 SONY BMG
Menuhin & Grappelli play - Yehudi Menuhin & Stéphane Grappelli, 1999 EMI
100 Best Menuhin - Yehudi Menuhin, EMI
The Very Best of: Yehudi Menuhin - 2000 EMI


== Onorificenze ==


=== Onorificenze britanniche ===


=== Onorificenze straniere ===


== Note ==
^ London Gazette: no. 53379. p. 12287. 22 July 1993.
^ Sir Yehudi Menuhin, Baron Menuhin, thepeerage.com. URL consultato il 4 agosto 2007.
^ Peter Ostwald, Schumann. The Inner Voices of a Musical Genius, Northeastern University Press, 1984, pag. 261.
^ [http://www.kennedy- center.org/programs/specialevents/honors/history.cfm 33rd Annual Kennedy Center Honors], kennedy-center.org.
^ Dapprima onorario, poté utilizzare l'appellativo 'sir' dopo l'acquisizione della cittadinanza inglese nel 1985
^ London Gazette: no. 50849. p. 2855. 3 March 1987.


== Opere ==

Yehudi Menuhin, Violin. Six Lessons with Yehudi Menuhin, Faber Music Ltd., 1971; tr. it., Il violino. Sei lezioni con Yehudi Menuhin, Milano, Rugginenti Editore, 2010
Yehudi Menuhin, William Primrose, Violin and Viola, 1976; tr. it. Il violino e la viola. Tecnica e interpretazione; storia e repertorio, Padova, Franco Muzzio & c. Editore, 1983
Yehudi Menuhin, L'Arte: Speranza dell'Umanità, rueBallu edizioni, Palermo, 2008.
Yehudi Menuhin, Musica e vita interiore, rueBallu edizioni, Palermo, 2010.


== Bibliografia ==
Robert C. Bachmann, Yehudi Menuhin, in A l’écoute des grands interprètes, Editions Payot, Lausanne 1977, pp. 122–138.
Robin Daniels, Conversations with Menuhin, Macdonald General Books, London, 1979.
Boris Schwarz, Yehudi Menuhin, in Great Masters of the Violin: From Corelli and Vivaldi to Stern, Zukerman and Perlman, London, Robert Hale, 1983, pp. 520–533
Henry Roth, Yehudi Menuhin, in Violin Virtuosos, From Paganini to the 21st Century, Los Angeles, California Classics Books, 1997, pp. 154–165
Humphrey Burton, Menuhin, London, Faber and Faber, 2000
Alberto Cantù, Yehudi Menuhin / L'Orfeo tragico, Zecchini Editore, Varese, 2006, ISBN 88-87203-45-8
Jean-Michel Molkhou, Yehudi Menuhin, in Les grands violonistes du XXe siècle. Tome 1- De Kreisler à Kremer, 1875-1947, Paris, Buchet Chastel, 2011, pp. 173–182


== Voci correlate ==
Violinisti


== Altri progetti ==

 Wikimedia Commons contiene immagini o altri file su Yehudi Menuhin


== Collegamenti esterni ==
Yehudi Menuhin International Competition for Young Violinists
Yehudi Menuhin Center Saanen/Gstaad Schweiz
International Yehudi Menuhin Foundation
The International Music School Founded by Yehudi Menuhin
PBS Series American Masters Yehudi MenuhinYves Henri Donat Mathieu Saint Laurent (Orano, 1º agosto 1936 – Parigi, 1º giugno 2008) è stato uno stilista francese, tra i più famosi e conosciuti creatori di moda del XX secolo.


== Biografia ==
Yves Henri Donat Matthieu-Saint-Laurent nacque il primo agosto 1936, a Orano, Algeria francese, da Charles e Lucienne Andrée Mathieu-Saint-Laurent. Crebbe in una villa sul mediterraneo con le due sorelle Michelle e Brigitte. Al giovane Yves piaceva creare bambole di carta e sin dalla più tenera adolescenza iniziò a disegnare vestiti per la madre e le sorelle. A 18 anni si trasferì a Parigi ed entrò nella Chambre Syndicale de la Haute Couture (Camera Sindacale dell'Alta Moda), dove i suoi disegni ebbero subito successo. Michel De Brunhoff, editore di French Vogue, presentò Saint Laurent al designer Christian Dior. Saint Laurent riferì dopo sull'incontro di essere stato ispirato da Dior e che nonostante quello che successe dopo, le basi della sua arte sono state tracciate da lui e che non potrà mai dimenticare gli anni spesi al suo fianco. Infatti lo stile di Saint Laurent crebbe notevolmente sotto la guida di Dior, maturando e guadagnando sempre più fama. Morto Dior nel 1957, divenne il direttore artistico della maison.
Nel 1960, nel pieno del successo, Saint Laurent si trovò costretto ad arruolarsi nell'esercito francese a causa della guerra d'indipendenza in Algeria. Dopo soli 20 giorni nell'esercito, lo stress da nonnismo portò Saint-Laurent ad un ricovero nell'ospedale militare dove ricevette la notizia di essere stato licenziato da Dior. Questo non fece altro che aggravare la situazione psicologica di Yves che fu ricoverato nell'ospedale militare di Val-de-Grâce, dove venne sottoposto a cure psichiatriche con sedativi, psicofarmaci ed elettroshock. Saint Laurant ritenne poi, questo periodo in ospedale, l'origine dei suoi problemi mentali e della sua dipendenza da droghe.
Nel novembre del 1960, Saint-Laurent venne dimesso dall'ospedale e citò Dior per non aver rispettato i termini contrattuali. La vittoria in tribunale gli permise, dopo un periodo di convalescenza, di aprire l'omonima casa di moda al fianco del compagno e socio Pierre Bergé.
Negli anni sessanta e settanta la firma godette del massimo prestigio grazie a ingegnose innovazioni in fatto di moda. Nel 1980 fu il primo creatore di moda vivente a godere di una grande retrospettiva del suo lavoro al Metropolitan Museum di New York.
Nel 1989 il gruppo YSL si quotò in borsa, per poi essere venduto nel 1993 alla casa farmaceutica Sanofi per circa 600 milioni di dollari. Nel 1999 la casa di moda fiorentina Gucci acquistò l'etichetta e mentre Tom Ford si occupava della collezione prêt-à-porter (più accessibile al grande pubblico), Yves Saint-Laurent disegnava la linea di alta moda.

La casa di moda fu ufficialmente chiusa nel 2002. Per quanto la casa non esista più, il marchio sopravvive ancora sotto l'egida di Gucci. Oggi, dopo il ritiro di Tom Ford, è lo stilista Stefano Pilati a firmare la linea di prêt-à-porter.
Alla pari di Chanel, Saint Laurent ha creato uno stile unico, è stato per decenni simbolo dell'eleganza più raffinata, moderna, innovativa. Per primo, negli anni 60, ha capito che l'alta moda poteva trarre ispirazione dalla strada e non essere soltanto una realtà autoreferenziale, un mondo chiuso in se stesso senza rapporti con la realtà. Creò scalpore la collezione del 1958 con la quale esordì, quando, successore di Christian Dior, presentò negli eleganti saloni di Avenue Montaigne, una silhouette grintosa e irriverente, molto poco politicamente corretta per il conformismo sartoriale dell'epoca.
Si intuiva già lo spirito eterodosso di questo nuovo disegnatore, il quale, nell'arco della sua carriera ha mantenuto la promessa di allora, diventando un innovatore costante, un modernizzatore dell'immagine femminile. Ha fatto tutto o quasi tutto prima degli altri. Sua, decenni prima di Giorgio Armani, è stata l'intuizione di trasferire alcuni capi del guardaroba maschile in quello femminile: il blazer, la sahariana, lo smoking, il trench, il giubbotto di pelle, il tailleur-pantalone, sua la dirompente carica di vitalità abbinata a una divorante passione per l'arte che gli ha fatto fare omaggi estrosi ai maestri della pittura del Novecento, da Picasso a Andy Warhol, da Matisse, a Braque, da Mondrian a David Hockney, quando il binomio arte-moda non era ancora una trovata scontata, un luogo comune da passerella "colta". Sue, ancora per primo, sono state le commistioni etniche e folcloristiche con le quali ha arricchito gran parte delle proprie collezioni di suggestioni che gli venivano di volta in volta dall'Africa, dalla Spagna, dall'India, dal Marocco, dalla Russia.
L'amore per il teatro e per la letteratura, Marcel Proust in testa, come autore feticcio, come nume tutelare, sono state anch'esse trasposte nella sua moda, infuse nei modelli che ha saputo creare. Ma al dilà di una creatività multiforme, Saint Laurent ha avuto anche intuizioni commerciali geniali, come avere capito, ancora una volta in anticipo sui suoi colleghi, che le idee così moderne della sua alta moda potevano, sapientemente corrette, trasformarsi in prodotto industriale.
Dopo una lunga malattia, lo stilista si spegne a Parigi, nella sua casa, la notte del 1º giugno 2008, all'età di 72 anni. Il suo corpo è stato cremato e le sue ceneri sono conservate nei giardini Majorelle di Marrakech, in Marocco, nella villa appartenuta al celebre artista francese Jacques Majorelle e in seguito acquistata e ristrutturata da Saint Laurent e Bergé.


== La collezione d'arte ==
Insieme al suo compagno di vita Pierre Bergé, Yves Saint Laurent raccolse in più di cinquant'anni una collezione di circa 730 opere d'arte, tra cui quadri di Picasso, Matisse, Mondrian, Léger, Goya, sculture, reperti archeologici, mobili ed oggetti di arredamento. Alla morte dello stilista, Bergé decise di mettere all'asta la collezione, asta che ebbe luogo nel 2009. Durante il primo giorno di vendita, un'opera di Matisse, Les coucous sur un tapis bleu et rose venne venduta a 32 milioni di euro, mentre Madame L.R. di Constantin Brancusi venne venduta per 29 milioni di euro, stabilendo dei nuovi record di vendita per entrambi gli artisti. La vendita, nel complesso, ha incassato più di 342 milioni di euro, in parte utilizzati per la ricerca sull'AIDS.


== Film e documentari ==
Per la tv erano già stati realizzati diversi documentari e servizi, ma per il cinema solo dopo la morte dello stilista sono state realizzate diverse trasposizioni, senza peraltro tralasciare la sua omosessualità in termini anche espliciti.

L'amore tra Saint Laurent e Bergé e la vendita della collezione sono oggetto del film di Pierre Thoretton Yves Saint Laurent - Pierre Bergé, l'amour fou (2010).
Il regista Jalil Lespert nel 2014 ha dedicato allo stilista un lungometraggio biografico dal titolo Yves Saint Laurent. La pellicola ripercorre tutta la sua vita, dagli esordi come assistente di Christian Dior, alla fondazione di una propria casa di moda. Un'attenzione particolare è dedicata anche al rapporto con il suo compagno di vita Pierre Bergé, che ha autorizzato l'uscita del film.
Sempre nel 2014 viene prodotto e realizzato un altro film sulla vita, gli amori e la carriera di Saint Laurent, Saint Laurent di Bertrand Bonello, con Gaspard Ulliel, Louis Garrel, Léa Seydoux, Dominique Sanda e Helmut Berger.


== Onorificenze ==


== Note ==
^ Oggi Sanofi Aventis gruppo farmaceutico francese creato nel 2004 dalla fusione di Sanofi-Synthélabo e di Aventis. Sanofi era a sua volta il risultato della fusione delle filiali farmaceutiche dei gruppi L'Oréal (Synthélabo) e [[Total (azienda)|]] (Sanofi).
^ Saint-Laurent, addio al mondo della moda, repubblica.it, 7 gennaio 2002. URL consultato il 15 novembre 2014.
^ (FR) YSL-Bergé : les bronzes réclamés par Pékin vendus 28 millions d'euros, lefigaro.fr, 23 febbraio 2009. URL consultato il 15 novembre 2014.
^ a b Francia - Asta YSL: record per un Brancusi venduto a 29 milioni, laprovinciadivarese.it, 23 febbraio 2009. URL consultato il 15 novembre 2014.
^ Asta record per il tesoro di Ysl, per una poltrona 20 milioni, ilgiornale.it, 27 febbraio 2009. URL consultato il 15 novembre 2014.
^ In Sicilia il Queer Film Fest, primo festival a tematiche GLBT, corrieredelmezzogiorno.corriere.it, 21 aprile 2011. URL consultato il 15 novembre 2014.


== Bibliografia ==
(EN) Pierre Bergé, Yves Saint Laurent: The Universe of Fashion, New York, Rizzoli, 1997, ISBN 0-7893-0067-2.
(EN) Alice Rawsthorn, Yves Saint Laurent, New York, Nan A. Talese, 1996, ISBN 0-385-47645-0.


== Altri progetti ==

 Wikiquote contiene citazioni di o su Yves Saint Laurent
 Wikimedia Commons contiene immagini o altri file su Yves Saint Laurent
 Articolo su Wikinotizie: Francia: è morto lo stilista Yves Saint Laurent 1º giugno 2008


== Collegamenti esterni ==
Fondazione Pierre Bergé Yves Saint Laurent
Sito ufficiale Gucci
Sito ufficiale Yves Saint LaurentJurij Alekseevič Gagarin (rus. Юрий Алексеевич Гагарин; Klušino, 9 marzo 1934 – Kiržač, 27 marzo 1968) è stato un cosmonauta e aviatore sovietico, primo uomo a volare nello spazio portando con successo a termine la propria missione il 12 aprile 1961.


== Biografia ==


=== Primi anni ===
Nato a Klušino (un villaggio nell'Oblast' di Smolensk, nell'allora Unione Sovietica) il 9 marzo 1934, da padre falegname e madre contadina, crebbe in una di quelle collettività aziendali che erano sorte in Russia sul finire della rivoluzione del 1917 e si distinse a scuola per spiccate capacità nelle materie scientifiche. Tuttavia, fu costretto a interrompere gli studi a causa dell'invasione tedesca (iniziatasi il 22 giugno 1941), per riprenderli dopo la guerra: frequentò l'istituto tecnico industriale di Saratov e conseguì il diploma di metalmeccanico. Fu durante i suoi studi che Gagarin cominciò a interessarsi al volo. Nel 1955 si iscrisse a un aeroclub, dove sperimentò il primo volo della sua vita su uno Yak-18. Questa passione lo portò a iscriversi a una scuola di aeronautica, dove si distinse per il suo talento. Nello stesso anno entrò a far parte dell'aviazione sovietica; si diplomò con grande profitto nel 1957 presso l'Accademia Aeronautica Sovietica di Orenburg. Fu proprio nel 1957 che l'URSS lanciò nello spazio lo Sputnik 1 e si gettarono le basi per i primi voli spaziali con esseri umani a bordo.
Nello stesso 1957 Gagarin scelse di frequentare scuole specializzate in aviazione in Ucraina. Anche qui le sue doti apparvero subito fuori dal comune, tanto da guadagnarsi la stima e la fiducia dei suoi superiori, che gli consentirono di collaudare sofisticate apparecchiature di volo e di approntare test altamente specializzati. La sua passione per il volo lo portò a essere scelto nel 1959, insieme ad alcuni colleghi, per l'addestramento con l'obiettivo di diventare cosmonauta.


=== Gagarin nello spazio ===


==== Selezionato per la missione ====
Gagarin, dopo il soggiorno ucraino, si trasferì a Zvëzdnyj Gorodok insieme ad altri venti candidati, per superare nuovi test attitudinali, al termine dei quali venne scelto per affrontare il primo volo orbitale con un essere umano a bordo. Come suo eventuale sostituto fu scelto il cosmonauta German Titov, che andò nello spazio qualche mese dopo.


==== Orbita storica ====
Il volo dell'allora maggiore Jurij Gagarin cominciò il 12 aprile 1961, alle ore 9:07 di Mosca, all'interno della navicella Vostok 1 (Oriente 1), del peso di 4,7 tonnellate: egli pronunciò la celebre espressione - поехали! (pojechali - "andiamo!") al decollo per il volo spaziale. Compì un'intera orbita ellittica attorno alla Terra, raggiungendo un'altitudine massima (apogeo) di 302 km e una minima (perigeo) di 175 km, viaggiando a una velocità di 27.400 km/h. Per tale missione Gagarin aveva scelto il nominativo Кедр "Kedr" ("cedro"), usato durante il collegamento via radio.


==== Quel pianeta blu ====
Durante il volo, guardando dalla navicella ciò che nessuno aveva mai visto prima, comunicò alla base che "la Terra è blu [...] Che meraviglia. È incredibile". Dopo 88 minuti di volo intorno al nostro pianeta, senza avere il controllo della navicella spaziale, guidato da un computer controllato dalla base, la capsula frenò la sua corsa accendendo i retrorazzi, in modo da consentire il rientro nell'atmosfera terrestre. Il volo terminò alle 10:20 ora di Mosca, in un campo a sud della città di Engels (oblast di Saratov), più a ovest rispetto al sito pianificato di rientro. Gagarin venne espulso dall'abitacolo e paracadutato a terra. Nei resoconti ufficiali si affermò che era invece atterrato all'interno della capsula, per conformarsi alle regole internazionali sui primati di quota raggiunta in volo.


=== Eroe nazionale ===
Migliaia di russi lo attendevano al suo ritorno e la sua impresa ebbe una grande eco in tutto il mondo. Gagarin dimostrò che l'uomo era in grado di volare oltre le previsioni, diventando a soli 27 anni il primo uomo della storia a orbitare intorno alla Terra e a osservarla dallo spazio. Venne decorato da Nikita Khruščёv con l'Ordine di Lenin, la massima onorificenza sovietica, diventando Eroe dell'Unione Sovietica.
In seguito Gagarin collaborò alla preparazione di altre missioni spaziali, come quella della Vostok 6, che nel 1963 portò Valentina Vladimirovna Tereškova nello spazio (prima donna in assoluto a compiere una tale missione). Inoltre, partecipò allo sviluppo della nuova navicella spaziale Sojuz.


=== Dopo il primo storico volo ===
Gagarin dopo il suo celeberrimo volo riuscì a farsi nominare, nel 1967, sostituto cosmonauta della discussa navicella spaziale Sojuz 1 che venne ribattezzata "tomba volante" ed era stata criticata dai più a causa degli evidenti errori commessi nella costruzione della stessa. In quella missione morì poi in circostanze drammatiche Vladimir Komarov. Da lì in poi Gagarin ritornò a pilotare gli aerei che aveva usato prima di entrare a fare parte del progetto spaziale, i MiG.
Molte fonti occidentali riportano che per diversi anni fu presidente della federazione russa di Rugby. In realtà la federazione fu fondata e presieduta, fino al crollo dell'URSS, dal suo grande amico, il pilota collaudatore Vladimir Sergeevič Il'jušin, anche perché la federazione fu fondata solo nel 1967. Corrisponde invece a verità che Gagarin era un grande appassionato sia di rugby sia di hockey.


=== Morte ===
Gagarin morì il 27 marzo 1968, sette anni dopo la sua grande impresa, a bordo di un piccolo caccia MiG-15UTI, schiantatosi al suolo nelle vicinanze della città di Kiržač. Probabilmente l'aereo di Gagarin entrò nella scia di una formazione di tre Sukhoi Su-15. L'improvvisa turbolenza causata dai tre grossi caccia, ben più grandi e potenti del MiG-15 da lui pilotato, potrebbe aver fatto perdere a Gagarin il controllo del velivolo. Altre ipotesi teorizzano la collisione al suolo avvenuta a seguito della manovra fatta per evitare un altro caccia che non doveva trovarsi in quella zona. Sposato e padre di due bambine, al momento della morte Gagarin era in procinto di partire per una nuova missione nello spazio; lo storico volo del 1961 sarebbe invece rimasto il suo unico viaggio in orbita. Le sue ceneri sono state poste presso il Muro del Cremlino, a Mosca.


=== Convinzioni religiose ===
La figura di Gagarin venne ampiamente utilizzata dalla propaganda sovietica non solo per affermare la supremazia dell'URSS nella corsa allo spazio ma anche in favore dell'ateismo di Stato. A Gagarin è stata infatti attribuita da alcune fonti la celebre frase "Non vedo nessun Dio quassù". L'attribuzione della frase in realtà è controversa, non esiste alcuna registrazione delle comunicazioni che la riporti e potrebbe essere stata frutto della propaganda antireligiosa sovietica.
In un'intervista rilasciata all'agenzia Interfax nel 2006 l'amico e collega di Gagarin, il colonnello Valentin Vasil'evich Petrov, docente presso l'accademia aeronautica militare intitolata allo stesso Gagarin, ha affermato che Jurij era battezzato nella chiesa ortodossa e credente e che ebbe varie testimonianze dirette di questa sua sensibilità verso il divino. Il colonnello è convinto che fu in realtà Nikita Krushchev a coniare la famosa frase sulla non presenza di Dio nello spazio; Petrov ricorda che il Primo segretario del PCUS in una sessione plenaria del Comitato Centrale che affrontava la questione della propaganda antireligiosa dichiarò: "Perché state aggrappati a Dio? Gagarin ha volato nello spazio e non ha visto Dio". Il cosmonauta Aleksej Archipovič Leonov (il primo uomo a lasciare la sua capsula spaziale per rimanere sospeso nello spazio), compagno e amico di Gagarin, intervistato dalla rivista Foma (n. 4 del 2006) ha riferito che Gagarin poco prima del suo volo volle battezzare la figlia Yelena e ha descritto come la famiglia Gagarin, malgrado i divieti, celebrasse ogni anno il Natale e la Pasqua, oltre a possedere in casa icone e immagini religiose proibite nella Russia sovietica.


== Intitolazioni ==
A Jurij Gagarin sono stati dedicati in Russia il centro di addestramento ("Star City") dove si preparano i cosmonauti prescelti per le varie missioni spaziali e l'Accademia dell'aeronautica militare dell'URSS (poi della Federazione Russa). In suo onore è stato eretto a Mosca nel 1980 un monumento alto 40 metri, costruito in titanio, nei pressi del Museo della Cosmonautica.
Lo stadio della città ucraina di Chernihiv è a lui intitolato. Il trofeo della Kontinental Hockey League di hockey su ghiaccio si chiama Coppa Gagarin.
In suo onore un asteroide è stato battezzato 1772 Gagarin e gli è stato intitolato anche un un vasto cratere lunare sulla faccia nascosta della Luna.


== Influenza culturale ==
Il poeta e romanziere russo Evgenij Aleksandrovič Evtušenko gli dedica nel 1969 la poesia Sono Gagarin, il figlio della terra.
Pablo Picasso ha dedicato una serigrafia a Gagarin dal titolo Etude pour Yuri Gagarin.
La Swatch ha prodotto un orologio modello "Yuri".
Gagarin: Primo nello spazio (Гагарин: первый в космосе) è un film biografico del 2013 diretto da Pavel Parkhomenko.


=== Musica ===
Album From Gagarin's Point of View dell'Esbjörn Svensson Trio (1999)
Yuri Gagarin di Johnny Mondo
Cosmonauta Gagarin non voltarti indietro dei La Quiete
Gagarin di Claudio Baglioni (Solo, 1977), che riprende i versi di Evtušenko.
Il primo volo di Mario Castelnuovo (Venere, 1987)
Yuri-G di PJ Harvey (Rid of Me, 4-Track Demos - 1993)
Hey Gagarin di Jean Michel Jarre (Metamorphoses, 2000)
Yuri Gagarin della Banda Bassotti (Amore e Odio, 2004)
Yuri degli Oi Va Voi (Oi va voi 2007)
Gagarin di Cisco (cantautore)


== Onorificenze ==


=== Onorificenze sovietiche ===


=== Onorificenze straniere ===


== Note ==
^ Roberto Vittori, Io, nel guscio della Soyuz, pensando a Gagarin in Il Corriere della Sera, 16 ottobre 2008, p. 57. URL consultato l'11 maggio 2010.
^ Encyclopedia Astronautica
^ (EN) Gagarin - son of a peasant, star of space, BBC News, 1º aprile 1998. URL consultato il 12 aprile 2011.
^ Sito di atterraggio della Vostok 1, da Google Maps
^ Paolo Magionami, Yuri Alekseyevich Gagarin, torinoscienza.it, 28 giugno 2005. URL consultato l'11 maggio 2010.
^ Damiano Benzoni, Il cosmonauta Jurij Gagarin in Dinamo Babel, 12 aprile 2012. URL consultato il 14 aprile 2012.
^ www.corriere.it
^ citato in Daniele Soffiati, Non ci posso credere!, Aliberti Editore
^ (RU) Полная стенограмма переговоров Юрия Гагарина с Землей с момента его посадки в корабль (за два часа до старта) до выхода корабля "Востока-1" из зоны радиоприема su Cosmoworld.ru. URL consultato il 30 marzo 2008.
^ Gagarin e Dio
^ Jurij Gagarin ha detto di non avere visto Dio nello spazio? (Consultato il 30-11-2014).
^ a b I am proud to be accused of having introduced Yury Gagarin to Orthodoxy su Interfax-religion.com, 12 aprile 2006. URL consultato il 30 marzo 2008 (archiviato il 21 maggio 2013). Traduzione al link [1]
^ Enrico Grassani, Yuri Gagarin e i primi voli spaziali sovietici, Edizioni Selecta, 2004. ISBN 978-88-7332-046-3
^ Giovanni Bensi su "Avvenire" del 13 aprile 2006
^ Interfax-Religion
^ Evgenij Evtuscenko - Pasolini e il Vangelo secondo Matteo
^ Link2Universe » Gagarin – Primo nello Spazio : Un Film Spettacolare sulla storia di Yuri Gagarin
^ Evgenij Evtuscenko - Pasolini e il Vangelo secondo Matteo


== Voci correlate ==
Vostok 1
Astronauti
Corsa allo spazio
Cronologia degli astronauti per nazionalità
Programma spaziale sovietico
Programma Vostok
Sergej Pavlovič Korolëv


== Altri progetti ==

 Wikiquote contiene citazioni di o su Jurij Gagarin
 Wikimedia Commons contiene immagini o altri file su Jurij Gagarin


== Collegamenti esterni ==
(EN) The first man in space (Rapporto della Nasa sul volo di Gagarin), 1º maggio 1961, nasa.gov
(EN) Speciale del "Time", Science: The Cruise of the Vostok, (Copertina), vol. LXXVII n. 17, 21 aprile 1961, time.com
Speciale "Corriere della sera": 50 anni dalla conquista dello spazio, corriere.it
Sito italiano dedicato a Yuri Gagarin, yurigagarin.it
Storia di Yuri Gagarin, Ulisse, 18 aprile 2009, rai.tv
(EN) , (RU) First Orbit, un film libero sulla missione di Gagarin
foto di GagarinYvonne De Carlo, nome d'arte di Margaret Yvonne Middleton (Vancouver, 1º settembre 1922 – Woodland Hills, 8 gennaio 2007), è stata un'attrice cinematografica e televisiva canadese naturalizzata statunitense.


== Biografia ==
Nacque a Vancouver il 1º settembre 1922 da William Middleton, di origine australiana, e da Marie De Carlo, di origine italiana. Abbandonata dal marito quando Yvonne aveva appena tre anni, Marie De Carlo lavorò a lungo come cameriera e poi come attrice, ma con scarso successo. Fu proprio lei a spingere la figlia a entrare nel mondo dello spettacolo, incoraggiando il suo naturale talento per la danza, pagandole le lezioni alla Vancouver School of Dance e accompagnandola a Hollywood nel 1937, dove tuttavia la giovane Yvonne non trovò nessun impiego.
Dopo il ritorno in Canada, nel 1941 Yvonne vinse il concorso di bellezza "Miss Venice Beach", e l'anno successivo raggiunse nuovamente Hollywood per ritentare la fortuna nel cinema. Per mantenersi, trovò un impiego come ballerina di nightclub, mentre durante il giorno si sottoponeva a provini per piccole parti negli studios. Assunto come cognome d'arte quello della madre, dopo aver firmato un contratto con la Paramount Pictures, venne prestata alla Columbia, per la quale interpretò il suo primo lungometraggio, Harvard, Here I Come! (1941), ma per un paio d'anni riuscì a ottenere solo brevi ruoli non accreditati. Ebbe una prima parte importante in The Deerslayer (1943), ma la definitiva affermazione giunse con il film di successo Salomè (1945), prodotto dalla Universal Pictures, di cui fu la protagonista.
Seguirono altre pellicole, principalmente western e di ambientazione esotica, in cui la De Carlo si impose per la sua vistosa avvenenza, come Fiamma dell'Ovest (1945), una commedia western, il fiabesco Scheherazade (1947), La vergine di Tripoli (1947), Dietro la maschera (1948), Casbah (1948), La signora del fiume (1948), e i noir Forza bruta (1947), e Doppio gioco (1949), in entrambi i quali recitò al fianco di Burt Lancaster e che furono tra i suoi migliori film del periodo.
Durante gli anni cinquanta, la De Carlo continuò ad interpretare ruoli da protagonista, il film in costume e spesso ambientati in terre esotiche come L'aquila del deserto (1950), Hotel Sahara (1951), Le rocce d'argento (1951), L'angelo scarlatto (1952), I pirati della Croce del Sud (1952), Sombrero (1953), nei quali la smagliante fotografia in Technicolor contribuiva a esaltare la bruna ed esotica bellezza dell'attrice.
Nella prima metà degli anni cinquanta lavorò anche in Inghilterra e in Italia, trovando l'occasione di sfuggire al suo primitivo cliché di "vamp hollywoodiana" e di far emergere sorprendenti doti di ironia, come nei film Il paradiso del capitano Holland (1953), L'eredità di un uomo tranquillo (1954) di Mario Zampi e La contessa Castiglione (1954).
Nel 1956 ebbe modo di partecipare al kolossal I dieci comandamenti (1956) di Cecil B. De Mille, in cui interpretò il ruolo di Sephora, moglie di Mosè (Charlton Heston). L'anno successivo recitò accanto a Clark Gable nel western La banda degli angeli (1957). Nello stesso anno tentò anche la carriera di cantante, incidendo un disco intitolato Yvonne De Carlo Sings.
Alla fine del decennio e durante i primi anni sessanta, la De Carlo apparve spesso come guest star in popolari telefilm quali Bonanza (1959) e Il virginiano (1962). Fu poi protagonista femminile de I mostri (1964-1966), serie televisiva di grande successo e parodia delle storie dell'orrore, che le permise di lasciarsi alle spalle un periodo di depressione e di gravi problemi finanziari. Le sue apparizioni cinematografiche furono tuttavia sempre più sporadiche: durante il decennio apparve ancora saltuariamente al cinema in film come McLintock! (1963), Agguato nel sole (1967), La forza invisibile (1968), I 7 minuti che contano (1971), La casa de las sombras (1976), e via via in pellicole sempre meno importanti.
Negli anni settanta partecipò a numerosi musical a Broadway, tra cui ebbe un certo seguito Follies, in scena nel 1971, e portò numerose commedie musicali in tournée, anche in Australia. Lavorò ancora per la televisione partecipando a episodi delle serie Fantasilandia (1978-1979), La signora in giallo (1985), e sul grande schermo in pellicole spesso non degne della sua fama, ad eccezione di American Gothic (1988) e la commedia Oscar - Un fidanzato per due figlie (1991), con Sylvester Stallone e Ornella Muti. Si ritirò definitivamente dalle scene nel 1995, dopo oltre cento produzioni tra cinema e TV.


== Vita privata ==
Nel 1955, acquisendo così la cittadinanza statunitense, Yvonne De Carlo sposò lo stuntman Robert Morgan, dal quale ebbe due figli, Bruce e Michael. Nel 1962, durante le riprese del kolossal western La conquista del West, Morgan ebbe un grave incidente sul set, in conseguenza del quale perse una gamba. Il matrimonio con Morgan terminò con il divorzio nel 1974.
Nella sua autobiografia, l'attrice affermò di aver avuto ventidue relazioni sentimentali, tra cui con il principe Alì Khan, il regista Billy Wilder, il produttore Howard Hughes, gli attori Clark Gable, Burt Lancaster, Robert Stack e Robert Taylor. Tra le sue amicizie nel mondo dello spettacolo, citò Raymond Burr, Charlton Heston e Rock Hudson.
Nel 1997, quando morì suo figlio Michael, l'attrice si ritirò a vita privata e non concesse nessuna intervista. L'anno successivo fu colpita da un infarto. Fu l'amico e collega Butch Patrick ad annunciarne il 25 settembre del 2006 il ricovero in un ospedale di Woodland Hills, lo stesso dove l'attrice si spense per cause naturali pochi mesi dopo, l'8 gennaio 2007.


== Citazioni ==
Yvonne De Carlo ha ispirato il poeta Manuel Vázquez Montalbán per la poesia ¿Yvonne de Carlo? ¿Yvonne de Carlo?... ¡Ah! ¡Yvonne de Carlo!, contenuta nell'antologia Nueve novísimos poetas españoles (1970), curata dal critico catalano Josep Maria Castellet.


== Riconoscimenti ==
Yvonne De Carlo ha due stelle sulla Hollywood Walk of Fame: una per il cinema al 6124 di Hollywood Blvd. e una per la televisione al 6715 di Hollywood Blvd.
Nel 1987 vinse il premio Fantafestival quale Miglior Attrice per il film American Gothic.


== Filmografia ==
I Look at You (cortometraggio) (1941)
Harvard, Here I Come!, regia di Lew Landers (1941)
The Kink of the Campus, regia di Del Lord (1941)
Il fuorilegge (This Gun for Hire), regia di Frank Tuttle (1942) (non accreditata)
Youth on Parade, regia di Albert S. Rogell (1942) (non accreditata)
Avventura al Marocco (Road to Morocco), regia di David Butler (1942) (non accreditata)
Il disertore (Lucky Jordan), regia di Frank Tuttle (1942) (scene cancellate)
Rhythm Parade, regia di Howard Bretherton e Dave Gould (1942) (non accreditata)
Domani sarò tua (The Crystal Ball), regia di Elliott Nugent (1943) (scene cancellate)
Salute for Three, regia di Ralph Murphy (1943) (non accreditata)
Per chi suona la campana (For Whom the Bell Talls), regia di Sam Wood (1943) (non accreditata)
Vogliamo dimagrire (Let's Face It), regia di Sidney Lanfield (1943) (non accreditata)
Sorelle in armi (So Proudly We Hail!), regia di Mark Sandrich (1943) (non accreditata)
The Deerslayer, regia di Lew Landers (1943)
True to Life, regia di George Marshall (1943) (non accreditata)
Tutto esaurito (Standing Room Only), regia di Sidney Lanfield (1944) (non accreditata)
La storia del dottor Wassell (The Story of Dr. Wassell), regia di Cecil B. DeMille (1944) (non accreditata)
Fun Time, regia di William Shea (1944)
Kismet, regia di William Dieterle (1944) (non accreditata)
L'isola dell'arcobaleno (Rainbow Island), regia di Ralph Murphy (1944) (non accreditata)
Here Come the Waves, regia di Mark Sandrich (1944) (non accreditata)
Sinceramente tua (Practically Yours), regia di Mitchell Leisen (1944) (non accreditata)
Bring on the Girls, regia di Sidney Lanfield (1945) (non accreditata)
Salomè (Salome When She Danced), regia di Charles Lamont (1945)
Fiamma dell'Ovest (Frontier Gal), regia di Charles Lamont (1945)
Scheherazade (Song of Scheherazade), regia di Walter Reisch (1947)
Forza bruta (Brute Force), regia di Jules Dassin (1947)
La vergine di Tripoli (Slave Girl), regia di Charles Lamont (1947)
Dietro la maschera (Black Bart), regia di George Sherman (1948)
Casbah, regia di John Berry (1948)
La signora del fiume (River Lady), regia di George Sherman (1948)
Doppio gioco (Criss Cross), regia di Robert Siodmak (1949)
Occhio per occhio (Calamity Jane and Sam Bass), regia di George Sherman (1949)
La bella preda (The Gal Who Took the West), regia di Frederick de Cordova (1949)
La corsara (Buccaneer's Girl), regia di Frederick de Cordova (1950)
L'aquila del deserto (The Desert Hawk), regia di Frederick de Cordova (1950)
Tomahawk - Scure di guerra (Tomahawk), regia di George Sherman (1951)
Hotel Sahara, regia di Ken Annakin (1951)
Le rocce d'argento (Silver City), regia di Byron Haskin (1951)
La peccatrice di San Francisco (The San Francisco Story), regia di Robert Parrish (1952)
L'angelo scarlatto (Scarlet Angel), regia di Sidney Salkow (1952)
I pirati della croce del sud (Hurricane Smith), regia di Jerry Hopper (1952)
Sombrero, regia di Norman Foster (1953)
Gli sparvieri dello stretto (Sea Devils), regia di Raoul Walsh (1953)
Il paradiso del Capitano Holland (The Captain's Paradise), regia di Anthony Kimmins (1953)
Forte Algeri (Fort Algiers), regia di Lesley Selander (1953)
La fine di un tiranno (Border River), regia di George Sherman (1954)
L'eredità di un uomo tranquillo (Happy Ever After), regia di Mario Zampi (1954)
La contessa di Castiglione, regia di Georges Combret (1954)
Il cavaliere implacabile (Passion), regia di Allan Dwan (1954)
Canne infuocate (Shotgun), regia di Lesley Selander (1955)
Fuoco magico (Magic Fire), regia di William Dieterle (1955)
L'avventuriera di Bahamas (Flame of the Islands), regia di Edward Ludwig (1956)
Il marchio del bruto (Raw Edge), regia di John Sherwood (1956)
I dieci comandamenti (The Ten Commandments), regia di Cecil B. DeMille (1956)
Il diabolico avventuriero (Death of a Scoundrel), regia di Charles Martin (1956)
La banda degli angeli (Band of Angels), regia di Raoul Walsh (1957)
La spada e la croce, regia di Carlo Ludovico Bragaglia (1958)
La prigioniera del Sudan (Timbuktu), regia di Jacques Tourneur (1959)
McLintock!, regia di Andrew V. McLaglen (1963)
I guai di papà (A Global Affair), regia di Jack Arnold (1964)
La legge dei fuorilegge (Law of the Lawless), regia di William F. Claxton (1964)
Tentazioni proibite, regia di Osvaldo Civirani (1965) (nel ruolo di se stessa)
La dolce vita... non piace ai mostri (Munster, Go Home!), regia di Earl Bellamy (1966)
Agguato nel sole (Hostile Guns), regia di R.G. Springsteen (1967)
La forza invisibile (The Power), regia di Byron Haskin (1968)
Colpi di dadi, colpi di pistola (Arizona Bushwhackers), regia di Lesley Selander (1968)
Morgan il razziatore (The Delta Factor), regia di Tay Garnett (1970)
I 7 minuti che contano (The Seven Minutes), regia di Russ Meyer (1971)
Quel che conta è il conto in banca (It Seemed Like a Good Idea at the Time), regia di John Trent (1975)
Il massacro della Guyana (Guyana: Crime of the Century), regia di René Cardona Jr. (1979)
Il detective con la faccia di Bogart (The Man with Bogart's Face), regia di Robert Day (1980)
American Blue Jeans (Liar's Moon), regia di David Fisher (1981)
Oscar - Un fidanzato per due figlie (Oscar), regia di John Landis (1991)
Pezzi duri... e mosci (The Naked Truth), regia di Nico Mastorakos (1992)


== Doppiatrici italiane ==
Lydia Simoneschi in: I pirati della croce del sud, Forza bruta, L'aquila del deserto, Sombrero, La banda degli angeli, Tomahawk scure di guerra, La bella preda, La fine di un tiranno, Fuoco magico, Scheherazade, La signora del fiume, Le rocce d'argento, La spada e la croce
Andreina Pagnani in: Doppio gioco, La vergine di Tripoli
Dhia Cristiani in: I dieci comandamenti
Rosetta Calavetta in: McLintock!, Gli sparvieri dello stretto
Clelia Bernacchi in: Forza invisibile
Flora Carosello in: Oscar - Un fidanzato per due figlie
Paola Mannoni in: 2000 Malibu Road
Adriana De Roberto in: I mostri
Fabrizia Castagnoli in: I mostri


== Note ==
^ a b c Le Garzantine - Cinema, Garzanti, 2000, pag. 279-280
^ a b c d e f Il chi è del cinema, Vol. I, De Agostini, 1984, pag. 133
^ a b c Tutto Cinema. Il libro degli attori, Rizzoli Editore, 1977, pag. 56
^ Fonte: Il mondo dei doppiatori


== Voci correlate ==
Celebrità della Hollywood Walk of Fame


== Altri progetti ==

 Wikimedia Commons contiene immagini o altri file su Yvonne De Carlo
 Articolo su Wikinotizie: Morta l'attrice Yvonne De Carlo 8 gennaio 2007


== Collegamenti esterni ==
(EN) Yvonne De Carlo in Internet Movie Database, IMDb.com Inc.
Yvonne De Carlo in CineDataBase, Rivista del cinematografo.
Yvonne De Carlo su Find A Grave. URL consultato il 21 giugno 2014.Julij Borisovič Bryner, noto come Yul Brynner, talvolta scritto anche Brinner (rus. Юлий Борисович Бринер; Vladivostok, 7 luglio 1915 – New York, 10 ottobre 1985), è stato un attore statunitense di origine russa.
È entrato nella storia del cinema per aver interpretato ruoli leggendari come quello del re del Siam in Il re ed io (1956), rivisitazione cinematografica dell'omonima operetta di Rodgers e Hammerstein, che gli valse l'Oscar come miglior attore protagonista, e quello del faraone Ramesse II nel pluripremiato I dieci comandamenti (1956) di Cecil B. DeMille.


== Le origini controverse e gli inizi ==
Figlio di genitori russi, Boris Brynner e Marusja Blagovidova, Brynner sostenne con la stampa statunitense di essere nato nel 1915 sull'isola russa di Sakhalin col nome di Tadje Khan, da un padre con origini in parte mongole e in parte svizzere. Ma esistono versioni differenti sia sulla data sia sul luogo di nascita.
In una sua biografia pubblicata nel 2006, Empire and Odyssey: The Brynners in Far East Russia and Beyond, il figlio Yul Brynner II ("Rock" Brynner) smentisce questi dati, ma alcuni ritengono che la versione di Yul Brynner non sia da scartare. Il dato più generalmente accettato è comunque che il padre fosse un russo di famiglia ebraica e la madre figlia di un padre russo-ebraico e di una madre russo-rom.
Nel 1927, dopo la separazione dal marito, la madre di Brynner si trasferì prima a Harbin (Cina), dove Yul frequentò una scuola della YMCA, poi nel 1933 a Parigi. Qui Brynner esercitò vari mestieri, tra cui il chitarrista nei locali notturni parigini e anche il trapezista nel "Cirque d'Hiver".
Nel 1940 Brynner si trasferì negli Stati Uniti, stabilendosi a New York, dove studiò teatro con la compagnia di Michail Aleksandrovič Čechov. Durante la seconda guerra mondiale lavorò come interprete in francese per l'esercito americano nelle trasmissioni destinate alla Resistenza francese.
Nel 1946 iniziò a lavorare a Broadway come attore teatrale, poi nel 1949 debuttò come attore cinematografico nel film Il porto di New York, per la regia di László Benedek.


== Carriera cinematografica ==
Brynner raggiunse la celebrità nel 1956, quando interpretò con successo il re del Siam nel musical teatrale The King and I. Lo spettacolo arrivò fino a Broadway e valse a Brynner il Tony Award (uno dei più importanti riconoscimenti in ambito teatrale) come miglior attore. Sull'onda del successo teatrale, i produttori cinematografici Charles Brackett e Darryl Zanuck ne acquisirono i diritti per trarne un film, affidando la regia a Walter Lang e i ruoli dei due protagonisti ancora una volta a Brynner e a Deborah Kerr. Il film riscosse un discreto successo e va ricordato per aver lanciato Brynner anche sul grande schermo procurandogli, come già detto, l'Oscar per la migliore interpretazione maschile.
Sempre nel 1956, Brynner affrontò un altro ruolo fondamentale per la sua carriera, quello del crudele faraone Ramesse II nel kolossal I dieci comandamenti, nel quale recitò al fianco di un altrettanto straordinario Charlton Heston, nel ruolo di Mosè. Brynner offrì un'altra memorabile interpretazione, confermandosi come una delle realtà emergenti più interessanti nel panorama cinematografico di fine anni cinquanta.

Il 1956 continuò a essere un anno magico per Brynner, che fu infatti l'interprete di un'altra prestigiosa pellicola, Anastasia, nella quale recitò con grande successo al fianco di Ingrid Bergman.
Dal 1956 Brynner lavorò con continuità fino al 1960, anno in cui la sua carriera toccò l'apice, con l'interpretazione del personaggio che rimane forse più concretamente inciso nell'immaginario collettivo: il pistolero Chris Adams nel film I magnifici sette, indimenticabile western (remake de I sette samurai di Akira Kurosawa) diretto da John Sturges, con un cast eccezionale, che annoverò - oltre allo stesso Brynner - Steve McQueen, Charles Bronson, James Coburn, Eli Wallach ed un giovane Horst Buchholz, con una colonna sonora destinata a entrare nella storia del cinema.
Il film ottenne un successo enorme ai botteghini di tutto il mondo, grazie a una notevole raffinatezza stilistica e di racconto, e soprattutto grazie alla caratterizzazione di alcuni personaggi su cui ruota la vicenda, primo fra tutti il protagonista, Chris Adams, che chiude il film con una frase passata alla storia: "Noi non abbiamo vinto, i contadini hanno vinto, noi perdiamo sempre". Com'era facile immaginare, questa pellicola ebbe un sequel nel film Il ritorno dei magnifici sette (1966), diretto da Burt Kennedy, in cui Brynner interpretò nuovamente il ruolo di Chris Adams.
Il film incontrò una fase di pre-produzione piuttosto tempestosa: pare infatti che Brynner pose come condizione fondamentale alla sua partecipazione il fatto che non dovesse apparirvi Steve McQueen, col quale aveva avuto probabilmente dei dissapori; tuttavia lo stesso McQueen mostrò scarso interesse per il progetto, ragion per cui il problema non si pose. Il film ebbe un discreto successo al botteghino, tanto da stimolare la produzione di due sequel: Le pistole dei magnifici sette (1969) e I magnifici sette cavalcano ancora (1972), a cui tuttavia Brynner non partecipò.
Nel corso degli anni sessanta Brynner offrì interpretazioni di ruoli meno "leggendari", ma comunque in film di grande successo, come I morituri (1965), nel quale recitò al fianco di Marlon Brando, e La pazza di Chaillot (1969), con Katherine Hepburn.
Negli anni settanta la carriera di Brynner sembrava avviata al declino, tuttavia nel 1973 partecipò al fantascientifico Il mondo dei robot, nel quale interpretò un pistolero-automa, ironica rivisitazione del personaggio di Chris Adams de I magnifici sette; in questa pellicola Brynner, visibilmente invecchiato, non ebbe occasione di mostrare il potenziale che lo aveva reso famoso, essendo prigioniero di un ruolo inusuale per le sue doti, quello di un personaggio goffo e quasi sgraziato. Il film ebbe tuttavia un ottimo riscontro di pubblico e la carriera di Brynner riprese temporaneamente slancio. Il mondo dei robot si impresse fortemente nella cultura popolare americana, arrivando ad avere un sequel nel film Futureworld - 2000 anni nel futuro.


== Il look leggendario ==
Attore versatile e carismatico, Brynner interpretò i più svariati personaggi, ma l'incarnazione che gli restò cucita addosso fu quella del duro, che tante volte portò con successo sullo schermo. Con i suoi lineamenti esotici (dovuti all'origine asiatica) e il suo sguardo intenso, Brynner fece del suo leggendario capo rasato un marchio di fabbrica.
Costretto a radersi completamente i capelli per interpretare il personaggio del re del Siam, riscosse un tale successo con questo look che non lo abbandonò più fino alla morte, eccezion fatta per alcuni film come Salomone e la regina di Saba (1959), Viva! Viva Villa! (1968) e Taras il magnifico (1962). In quest'ultima pellicola, interpretò un capo cosacco (personaggio che, per tradizione, portava i capelli rasati con l'eccezione di una lunga coda sulla cima del capo) il quale, durante la perdita dell'indipendenza, si fa crescere i capelli per poi raderli di nuovo alla vigilia della battaglia finale.


== Vita privata ==
Yul Brynner si sposò quattro volte.
Il 6 settembre 1944 sposò l'attrice Virginia Gilmore, da cui ebbe un solo figlio, Yul Brynner II (nato il 23 dicembre 1946), soprannominato "Rock" da suo padre in onore del pugile Rocky Graziano (vincitore del titolo mondiale dei pesi medi nel 1947). Rock, diventato nel frattempo uno scrittore di discreto successo, nel 2006 ha scritto un libro sul padre e sulla storia della sua famiglia, intitolato Empire and Odyssey: The Brynners in Far East Russia and Beyond. Brynner e la Gilmore divorziarono nel 1960.
Il 31 marzo 1960, durante le riprese de I magnifici sette, Brynner sposò la modella Doris Kleiner. La loro unica figlia, Victoria Brynner (nata nel novembre 1962), ebbe come madrina la leggendaria Audrey Hepburn. La coppia divorziò nel 1967.
Il 24 settembre 1971 Brynner si risposò con Jacqueline de Croisset, vedova del pubblicitario Philippe de Croisset. La coppia adottò due bambini vietnamiti, Mia (1974) e Melody (1975), e divorziò nel 1981.
Il 4 aprile 1983 Brynner si sposò con la malese Kathy Lee, che fu ballerina nello spettacolo Il re ed io.
A Brynner furono inoltre attribuite due relazioni durante gli anni cinquanta, rispettivamente con Marlene Dietrich e Judy Garland.
Noto per essere un forte fumatore, nel 1985 Yul Brynner si ammalò gravemente di cancro, probabilmente a causa dell'eccessiva quantità di sigarette consumate quotidianamente. Venne ricoverato ma, nonostante fosse sottoposto alle più moderne cure, il tumore non regredì in alcun modo. Informato dell'irreversibilità della situazione, Brynner decise di farsi riprendere, già in fin di vita, mentre lanciava un monito contro il fumo, attribuendo all'abuso di sigarette la sua imminente e prematura scomparsa e invitando i giovani a non rovinarsi la vita con il fumo come era accaduto a lui. Chiese altresì che il filmato fosse diffuso soltanto dopo la sua morte.
Yul Brynner, leggenda del cinema mondiale, morì a 70 anni la notte del 10 ottobre 1985, lo stesso giorno in cui morì Orson Welles, altro grandissimo della storia del cinema, suo compagno in La battaglia della Neretva. È sepolto nel cimitero della località francese di Saint-Michel-de-Bois-Aubry, non lontano da Luzé, tra Tours e Poitiers.
Yul Brynner occupa il posto n. 6162 della Hollywood Walk of Fame di Los Angeles. La sua casa natale di Vladivostok è stata trasformata in un museo.


== Filmografia ==


=== Cinema ===
Il porto di New York (Port of New York), regia di Laszlo Benedek (1949)
Il re ed io (The King and I), regia di Walter Lang (1956)
I dieci comandamenti (The Ten Commandments), regia di Cecil B. DeMille (1956)
Anastasia, regia di Anatole Litvak (1956)
Karamazov (The Brothers Karamazov), regia di Richard Brooks (1958)
I bucanieri (The Buccaneer), regia di Anthony Quinn (1958)
Il viaggio (The Journey), regia di Anatole Litvak (1959)
L'urlo e la furia (The Sound and the Fury), regia di Martin Ritt (1959)
Salomone e la regina di Saba (Solomon and Sheba), regia di King Vidor (1959)
Ancora una volta con sentimento (Once More, with Feeling!), regia di Stanley Donen (1960)
Il testamento di Orfeo (Le testament d'Orphée, ou ne me demandez pas pourquoi!), regia di Jean Cocteau (1960)
Pacco a sorpresa (Surprise Package), regia di Stanley Donen (1960)
I magnifici sette (The Magnificent Seven), regia di John Sturges (1960)
Le piace Brahms? (Goodbye Again), regia di Anatole Litvak (1961) (non accreditato)
Fuga da Zahrain (Escape from Zahrain), regia di Ronald Neame (1962)
Taras il magnifico (Taras Bulba), regia di J. Lee Thompson (1962)
I re del sole (Kings of the Sun), regia di J. Lee Thompson (1963)
I tre di Ashiya (Flight from Ashiya), regia di Michael Anderson (1964)
Invito a una sparatoria (Invitation to a Gunfighter), regia di Richard Wilson (1964)
I morituri (Morituri), regia di Bernhard Wicki (1965)
Combattenti della notte (Cast a Giant Shadow), regia di Melville Shavelson (1966)
Il papavero è anche un fiore (Poppies Are Also Flowers), regia di Terence Young (1966)
Il ritorno dei magnifici sette (Return of the Seven), regia di Burt Kennedy (1966)
Agli ordini del Führer e al servizio di Sua Maestà (Triple Cross), regia di Terence Young (1966)
Doppio bersaglio (The Double Man), regia di Franklin J. Schaffner (1967)
Il lungo duello (The Long Duel), regia di Ken Annakin (1967)
Viva! Viva Villa! (Villa Rides), regia di Buzz Kulik (1968)
Quel maledetto ispettore Novak (The File of the Golden Goose), regia di Sam Wanamaker (1969)
La battaglia della Neretva (Bitka na Neretvi), regia di Veljko Bulajic (1969)
La pazza di Chaillot (The Madwoman of Chaillot), regia di Bryan Forbes e John Huston (1969)
The Magic Christian, regia di Joseph McGrath (1969) (non accreditato)
Indio Black, sai che ti dico: Sei un gran figlio di..., regia di Gianfranco Parolini (1970)
Il faro in capo al mondo (The Light at the Edge of the World), regia di Kevin Billington (1971)
Il romanzo di un ladro di cavalli (Romansa konjokradice), regia di Abraham Polonsky (1971)
Catlow, regia di Sam Wanamaker (1971)
... E tutto in biglietti di piccolo taglio (Fuzz), regia di Richard A. Colla (1972)
Il serpente (Le serpent), regia di Henri Verneuil (1973)
Il mondo dei robot (Westworld), regia di Michael Crichton (1973)
Gli avventurieri del pianeta Terra (The Ultimate Warrior), regia di Robert Clouse (1975)
Futureworld - 2000 anni nel futuro (Futureworld), regia di Richard T. Heffron (1976)
Con la rabbia agli occhi, regia di Antonio Margheriti (1976)
Rosanne Six, regia di Frank Tolin (1976)
Lost to the Revolution, regia di Tim Forbes (1980) - cortometraggio, voce
The Love American, regia di Timothy Kolin (1982) - documentario


=== Televisione ===
Royal Playhouse (Fireside Theatre) – serie TV, episodio 1x01 (1949)
Studio One – serie TV, episodi 1x15-2x23 (1949-1950)
Omnibus – serie TV, episodio 1x16 (1953)
Anna e io (Anna and the King) – serie TV, 13 episodi (1972)


== Doppiatori italiani ==
Giuseppe Rinaldi in Salomone e la regina di Saba, I magnifici sette, Il ritorno dei magnifici sette, Taras il magnifico, Con la rabbia agli occhi
Emilio Cigoli in Il viaggio, Il lungo duello, Karamazov
Nando Gazzolo in I dieci comandamenti, I bucanieri
Stefano Sibaldi in Il re ed io, Anastasia
Sergio Rossi in Indio Black, sai che ti dico? Sei un gran figlio di ..., Catlow
Renato Turi in Agli ordini del Führer e al servizio di Sua Maestà
Glauco Onorato in Il serpente
Pino Locchi in Invito a una sparatoria
Luigi Vannucchi in Il romanzo di un ladro di cavalli


== Bibliografia ==
Michelangelo Capua, Yul Brynner, McFarland & Co., Jefferson N.C., 2006.


== Altri progetti ==

 Wikimedia Commons contiene immagini o altri file su Yul Brynner


== Collegamenti esterni ==
(EN) Yul Brynner in Internet Movie Database, IMDb.com Inc.
(EN) Scheda su Yul Brynner in Internet Broadway Database, The Broadway League.
Yul Brynner su Find A Grave. URL consultato il 30 luglio 2012.Lawrence Peter "Yogi" Berra (Saint Louis, 12 maggio 1925) è un ex giocatore di baseball, allenatore di baseball e aforista statunitense.
È stato ricevitore e manager della Major League Baseball, dove ha giocato l'intera carriera nella squadra dei New York Yankees. È entrato a far parte (con Sandy Koufax) della Hall of Fame di baseball nel 1972. È uno dei soli 4 giocatori a essere stati nominati Most Valuable Player della American League 3 volte, e uno dei 6 manager a guidare sia una squadra della American League che una della National League alle World Series. Vive a Montclair, New Jersey fin dal periodo in cui era giocatore professionista.


== La vita ==
Nato in un piccolo quartiere italiano di Saint Louis, chiamato "The Hill", Berra è figlio di Pietro e di Paulina Berra, immigrati dall'Italia che agli inizi lo soprannominarono Lawdie, per le difficoltà della madre Paulina a pronunciare correttamente Lawrence o Larry. Pietro, originario di Cuggiono (Milano), era arrivato ad Ellis Island nel 1909 a 23 anni, mentre Paulina arrivò negli Stati Uniti un po' dopo.
Prese il suo famoso soprannome da un amico che, vedendolo seduto a braccia conserte e gambe incrociate aspettando di battere, o dopo aver perso una partita, disse che assomigliava a una divinità indù (yogi) che aveva visto in un film; anni dopo ispirò il nome (Orso Yoghi) di uno dei personaggi più famosi dei cartoni animati di Hanna-Barbera. Cominciò a giocare a baseball nelle serie regionali American Legion, dove imparò le basi del gioco e si specializzò come ricevitore.

Yogi è anche famoso per i suoi aforismi. La sua frase più famosa, pietra miliare e punto di riferimento per ogni giocatore di baseball è "It ain't over 'til it's over", ossia "Non è finita finché non è finita".


== Altri progetti ==

 Wikiquote contiene citazioni di o su Yogi Berra
 Wikimedia Commons contiene immagini o altri file su Yogi Berra


== Collegamenti esterni ==
(EN) Yogi Berra su MLB.com, MLB Advanced Media.
(EN) Yogi Berra su baseball-reference.com, Sports Reference LLC.
(EN) Yogi Berra su fangraphs.com, Fangraphs Inc.
(EN) Yogi Berra su The Baseball Cube, Gary Cohen.Yasmine Amanda Bleeth (New York, 14 giugno 1968) è un'attrice statunitense.
È conosciuta soprattutto per avere fatto parte del cast del telefilm Baywatch, nel ruolo di Caroline Holden, per quattro anni. Ha anche partecipato alla serie di Don Johnson Nash Bridges.
È soprannominata Yaz. Il padre, Philip Bleeth, era un fotografo statunitense nato in una famiglia ebraica di origini russe e tedesche, mentre la madre, Carina, era una modella statunitense di origini francesi ed algerine, morta nel 1989 per un cancro al seno, motivo per cui Yasmine ha fatto ingenti donazioni per la ricerca sul cancro.
Nel 2002 si è sposata.


== Note ==
^ Bleeth Spirit people.com


== Altri progetti ==

 Wikimedia Commons contiene immagini o altri file su Yasmine Bleeth


== Collegamenti esterni ==
(EN) Yasmine Bleeth in Internet Movie Database, IMDb.com Inc.Yāsser ʿArafāt (pronuncia: Yāsir ʿArafāt; in arabo: ياسر عرفات‎; Il Cairo, 24 agosto 1929 – Clamart, 11 novembre 2004) è stato un politico palestinese.
Il suo nome era Muḥammad ʿAbd al-Raḥmān ʿAbd al-Raʾūf al-Qudwa al-Ḥusaynī (in arabo: محمد عبد الرحمن عبد الرؤوف القدوة الحسيني‎), ma è noto anche con lo pseudonimo di Abū ʿAmmār (in arabo: ابو عمّار‎), ed è stato un combattente, figura di spicco del panorama politico mondiale.
Nel 1956, a una conferenza a Praga, Yāsser ʿArafāt portò la kefiah, il tradizionale copricapo palestinese (a scacchi neri o rossi) che divenne di fatto una sorta di suo emblema.
Nel 1994 gli venne conferito - unitamente ai leader israeliani Shimon Peres e Yitzhak Rabin - il Premio Nobel per la pace per l'opera di diplomazia compiuta al fine di rappacificare le popolazioni dei Territori Occupati (che Israele considera come contesi) di Cisgiordania e della Striscia di Gaza e garantire al popolo palestinese il riconoscimento del diritto ad uno Stato proprio.
Dal 1996 sino alla morte, ha ricoperto la carica di presidente dell'Autorità Nazionale Palestinese (ANP). In precedenza era stato a capo di al-Fatḥ (impropriamente nota come al-Fatah), confluita successivamente nell'Organizzazione per la Liberazione della Palestina (OLP).
La discussa figura di ʿArafāt ha finito con il diventare il simbolo stesso della causa palestinese.
Personaggio complesso e controverso, uomo d'azione ma anche prudente diplomatico, Yāsser ʿArafāt è stato negli ultimi anni della sua vita, spesso accusato - e in special modo dopo il fallimento del Summit di Camp David del 2000 con l'allora Premier israeliano Ehud Barak, e soprattutto dopo lo scoppio della seconda intifada -, di non volere la pace, aver sostenuto gli atti di terrorismo contro i civili israeliani e non aver fatto nulla per contrastarli, non più in grado di porsi come interlocutore serio. Allo stesso tempo, da parte del mondo arabo, è stato sempre riconosciuto e considerato come figura unica e carismatica, personaggio indispensabile all'interno dell'intricato universo di movimenti politici palestinesi, al fine della conclusione del processo di pace e dell'annosa crisi mediorientale.


== Biografia ==


=== Nascita e primi anni ===
Primo di sette fratelli, figlio di un mercante, ʿArafāt era salito nel 1969 alla guida dell'OLP (fino ad allora guidata da Ahmad Shuqayrī), diventando capo di al-Fatḥ, l'ala oltranzista e maggiore fazione interna all'OLP.
La data ed il luogo della sua nascita sono sempre rimasti assai controversi. Il suo certificato di nascita, depositato all'università del Cairo, afferma che Yāsser ʿArafāt è nato al Cairo (Egitto) il 24 agosto 1929. Altre fonti sostengono che invece sia nato a Gerusalemme il 4 agosto 1929. È però interessante notare che nella sua biografia "ufficiale", Alan Hart, confermi il fatto che il capo dell'Autorità Nazionale Palestinese sia nato al Cairo. Il suo nome completo alla nascita, tuttavia, risulta come Muḥammad SerefinʿAbd al-Raḥmān Giurt-Abd Lali Wake' EschmduchtʿAbd al-Raʾūf ʿArafāt al-Qudwa al-Ḥusaynī-Nazmir Ayehu.
"Muhammad ˁAbd al-Rahmān è il primo nome; ʿAbd al-Raʾūf il nome di suo padre; ʿArafāt quello di suo nonno; al-Qudwa è il nome di famiglia, e al-Ḥusaynī è il nome della tribù a cui gli al-Qudwa appartengono". Inoltre, "l'affermazione che ʿArafāt sia collegato al clan al-Ḥusaynī di Gerusalemme attraverso sua madre (una ʿAbd al-Saʿūd) sarebbe falsa in quanto l'appartenenza alla tribù al-Ḥusaynī gli verrebbe casomai dal lato paterno".
Secondo Aburish, ʿArafāt non ha alcuna relazione con i notabili al-Ḥusaynī di Gerusalemme (ivi, p. 9). Spiega infatti il biografo: "Il giovane ʿArafāt cerca di avvalorare le sue credenziali palestinesi per sostenere le sue rivendicazioni sulla leadership ... e non può ammettere alcun fatto che possa minare la sua pretesa identità palestinese ... ʿArafāt intende perpetuare la leggenda della sua nascita a Gerusalemme e del suo collegamento con la famiglia al-Ḥusaynī della città".


=== La gioventù ===
ʿArafāt ha trascorso la maggior parte della sua giovinezza al Cairo, fatta eccezione per quattro anni (dopo la morte della madre, avvenuta in data imprecisata quando aveva tra cinque e nove anni) quando ha vissuto presso uno zio a Gerusalemme. Mentre studia all'università del Cairo - dove consegue la laurea in ingegneria civile - aderisce alla Fratellanza Musulmana e all'Unione degli Studenti Palestinesi, della quale diviene presidente dal 1952 al 1956.
Mentre è al Cairo sviluppa una stretta relazione con suo zio il Ḥājjī Amīn al-Ḥusaynī, che era stato Muftī di Gerusalemme e fondatore delle SS Musulmane . Nel 1956 presta servizio nell'esercito egiziano durante la crisi di Suez.


=== Leader dell'OLP ===
Al Congresso Nazionale Palestinese tenutosi al Cairo il 3 febbraio 1969, diviene leader dell' OLP (Organizzazione per la Liberazione della Palestina).
In realtà, l'impegno politico di ʿArafāt ha radici più antiche e risalgono a quando, spostatosi in Kuwait per lavorare come ingegnere, collabora a fondare al-Fatḥ, organizzazione che ha come obiettivo la creazione di uno Stato palestinese indipendente.


=== Nascita di al-Fatḥ e crisi vicino-orientale ===
Nel 1963 al-Fatḥ, appoggiata dalla Siria, programma la sua prima azione militare, il sabotaggio di un impianto idrico israeliano. L'azione avviene nel dicembre del 1964 ma si rivela un fallimento. Comunque, dopo la Guerra dei sei giorni, nel 1967, Israele sposta la sua attenzione dagli Stati arabi alle varie organizzazioni palestinesi, una di queste è - appunto - al-Fatḥ.
Nel 1968 l'organizzazione palestinese è il principale obiettivo dell'attacco israeliano al villaggio giordano di Karame, azione nella quale muoiono centocinquanta guerriglieri palestinesi e ventinove soldati israeliani sono uccisi, in buona parte dalle forze regolari giordane. Malgrado le forti perdite, la battaglia è considerata una vittoria per al-Fatḥ (esultante per il ritiro degli israeliani) e contribuisce ad aumentare il prestigio di ˁArafāt e di al-Fatḥ stessa.
Nel 1969 ʿArafāt diviene, quindi, portavoce dell'OLP rimpiazzando Aḥmad Shukayrī, che era stato proposto dalla Lega Araba. ʿArafāt diviene due anni dopo comandante in capo delle Forze rivoluzionarie palestinesi e due anni dopo ancora responsabile del Dipartimento Politico dell'OLP.
Nello stesso periodo le tensioni tra il governo di Giordania ed i palestinesi iniziano ad aumentare. Elementi della resistenza palestinese in armi (i cosiddetti fidāʾyyīn) creano uno "Stato nello Stato" all'interno della Giordania (controllando anche numerose zone strategiche tra cui la raffineria di al-Zarqāʾ) finendo per costituire un pericolo per la sovranità dello Stato hashemita.


=== A capo dell'ALP ===
Lo scontro diventa aperto nel giugno del 1970. Vari governi arabi tentano di mediare una soluzione pacifica ma a settembre, le ripetute operazioni dei fidāʾyyīn, tra cui il dirottamento e la distruzione di tre aerei di linea, fanno propendere il governo giordano per una azione di forza mirante a riprendere il controllo del territorio. Il 16 settembre, Re Ḥusayn di Giordania dichiara la legge marziale e lo stesso giorno ʿArafāt diviene comandante supremo dell'ALP (Armata per la Liberazione della Palestina), forza armata regolare dell'OLP, strutturata su 3 brigate addestrate sul suo territorio dalla Siria.


=== Il "Settembre nero" ===
Nella guerra civile che ne segue, l'OLP ha il sostegno di Damasco che invia in territorio giordano una forza di circa 200 carri armati. Gli scontri avvengono principalmente tra forze giordane e l'ALP, sebbene gli USA dislochino la VI Flotta nel Mediterraneo orientale e Israele metta a disposizione della Giordania alcuni reparti militari.
Il 24 settembre l'esercito giordano riesce a prevalere e l'ALP è costretta a chiedere una serie di cessate il fuoco. Durante le azioni militari l'esercito giordano attacca anche i campi-profughi dove i civili palestinesi si sono rifugiati dopo la Guerra dei sei giorni: le vittime sono migliaia. Questo massacro viene ricordato dai palestinesi come "il Settembre Nero".
In seguito alla sconfitta, l'OLP si sposta dalla Giordania al Libano. Grazie alla debolezza del governo centrale libanese, l'OLP poté operare in uno stato virtualmente indipendente (chiamato infatti da Israele Terra di al-Fatḥ). L'OLP inizia ad usare il territorio libanese per lanciare attacchi di artiglieria contro Israele e come base per le infiltrazioni di guerriglieri. A queste azioni corrispondono attacchi di ritorsione israeliana in Libano.
Nel settembre 1972 il gruppo "Settembre Nero" (che fu accusata di aver goduto della copertura di al-Fatḥ) rapisce ed uccide undici atleti israeliani durante i Giochi olimpici di Monaco di Baviera. Alla condanna internazionale si unisce quella di ʿArafāt che si dissocia pubblicamente da tali atti.
Due anni dopo, nel 1974, ʿArafāt ordina all'OLP di sospendere qualsiasi azione militare al di fuori di Israele, della Cisgiordania - in inglese "Sponda Occidentale" o "West Bank" - (la riva ovest del Giordano, o Cisgiordania) e della striscia di Gaza. Nello stesso anno il leader palestinese diviene il primo rappresentante di un'organizzazione non governativa a parlare ad una sessione generale delle Nazioni Unite.
Intanto continuavano a ripetersi, da alcune parti, le accuse verso ʿArafāt di una dissociazione solo di facciata dal terrorismo. Sta di fatto che il movimento al-Fatḥ continuò a lanciare attacchi contro obiettivi israeliani. Gli anni settanta furono caratterizzati in Vicino Oriente dalla comparsa di numerosi gruppi palestinesi estremisti pronti a compiere attacchi sia in Israele che altrove. Israele dichiarò che dietro tutti questi gruppi vi era ʿArafāt il quale però smentì sempre tali ipotesi.
Sta di fatto che nel 1974 i capi di Stato arabi riconoscono l'OLP come unica rappresentante legittima di tutti i palestinesi. Due anni dopo la stessa OLP viene ammessa come membro a pieno titolo nella Lega Araba.


=== Sabra e Shatila ===
In Libano, intanto, la situazione degenera in una vera e propria guerra civile tra la componente cristiano maronita e quella musulmana appoggiata dall'OLP. I cristiani maroniti accusano ʿArafāt e l'OLP di essere responsabili della morte di decine di migliaia di membri del loro popolo. Israele si allea con i cristiano-maroniti, mettendo in atto due azioni di invasione del Libano: la prima (nel 1978), chiamata Operazione Litani porterà una stretta striscia di terra (detta fascia di sicurezza) ad essere conquistata ed annessa con l'aiuto delle IDF e del cosiddetto Esercito del Sud-Libano (longa manus di Israele); la seconda (nel 1982), detta Pace in Galilea (Prima guerra israelo-libanese), vedrà Israele occupare la maggior parte del sud del Libano per ritirarsi poi, tre anni dopo, nella fascia di sicurezza.

È durante questa seconda invasione che alcune migliaia di civili palestinesi vengono massacrati nei campi profughi di Sabra e Shatila dai falangisti cristiano-maroniti guidati da Elie Hobeika con l'appoggio logistico e l'entusiastica approvazione dell'esercito israeliano. Tali azioni determinano una reazione internazionale con l'invio di una forza armata internazionale di interposizione (forza alla quale partecipano anche unità italiane). L'allora ministro della difesa israeliano Ariel Sharon venne ritenuto l'indiretto responsabile dei massacri dal Tribunale Supremo israeliano e costretto a lasciare la sua carica per assumerne una minore.


=== Proclamazione della nascita dello Stato di Palestina in esilio ===
Nel settembre 1982, durante l'invasione israeliana, gli USA ottengono una tregua in virtù della quale ʿArafāt e l'OLP possono lasciare il Libano per trasferirsi in Tunisia. La nazione nordafricana rimarrà il centro delle operazioni palestinesi sino al 1993.
Nell'Ottobre 1982 Arafat si reco' in visita ufficiale in Italia e in Vaticano, visita in cui fu accolto in modo trionfale dal presidente della repubblica italiana Sandro Pertini e da Papa Giovanni Paolo II e da molti altri politici italiani e vaticani. Gli unici a rifiutarsi d'incontrare Arafat furono il presidente del consiglio, Giovanni Spadolini, e i radicali di Marco Pannella ed Emma Bonino.
Negli anni ottanta ʿArafāt riceve assistenza da Ṣaddām Ḥusayn, allora presidente-dittatore dell'Iraq: assistenza che gli permette di riorganizzare il gruppo dirigente dell'OLP fortemente ridottosi dopo la guerra civile libanese. La nuova struttura dirigenziale viene utilizzata durante la Prima Intifada, iniziata nel dicembre 1987.
Nel luglio del 1983 il magistrato veneziano Gabriele Ferrari, nell'ambito del processo alla "Colonna veneta" delle Br emise un ordine di cattura per ʿArafāt per avere fornito un ingente quantitativo di armi, munizioni ed esplosivo consegnato in Libano ed introdotto nel settembre del 1979 a Venezia. L'inchiesta non approderà ad alcun fatto dimostrabile ai fini processuali.
Il 5 novembre 1988 l'OLP proclama la creazione dello Stato della Palestina - sia pure con un governo palestinese in esilio - nei termini della Risoluzione n. 181 dell'ONU. Il 13 dicembre 1988, ʿArafāt dichiara di accettare la Risoluzione n. 242 promettendo il futuro riconoscimento dello Stato di Israele e la rinuncia al terrorismo.
Il 2 aprile 1989 ʿArafāt è eletto dal Comitato Esecutivo del Consiglio Nazionale Palestinese (sorta di parlamento da cui dipende anche l'OLP) presidente dello stato Palestinese. Il 13 dicembre dello stesso anno il governo USA propone la formazione di due separate entità statali: Israele, entro i confini fissati precedentemente al 1967 (Guerra dei sei giorni), e Palestina, composta da Cisgiordania e Striscia di Gaza.


=== La guerra del Golfo del 1991 ===
Questo evento mette in moto un processo politico di grande importanza. Nel 1991 nella Conferenza di Madrid, Israele apre per la prima volta negoziati diretti con l'OLP. Nello stesso anno, con l'esplosione della Guerra del Golfo, le relazioni con Ṣaddām Ḥusayn diventano il maggior problema di ʿArafāt. L'OLP e la Giordania di re Ḥusayn rimarranno tuttavia i soli stati arabi a schierarsi dalla parte dell'Iraq subendo quindi il boicottaggio degli USA che cercano di bloccare le trattative tra palestinesi e israeliani.


=== L'Autorità palestinese ===

Nel 1993 vengono raggiunti gli Accordi di Oslo che prevedono l'autogoverno per i palestinesi della Cisgiordania e della striscia di Gaza entro cinque anni. L'anno seguente ʿArafāt, insieme a Shimon Peres ed a Yitzhak Rabin, viene insignito del premio Nobel per la pace. Nel 1994 si trasferiscono nell'Autorità Nazionale Palestinese (ANP) le prerogative dell'entità provvisoria prevista dagli Accordi di Oslo.
Il 20 gennaio 1996 ʿArafāt viene eletto presidente dell'Autorità provvisoria con una maggioranza dell'87% rispetto all'altro candidato, Samiba Khalil. Osservatori internazionali indipendenti confermano il corretto svolgimento delle elezioni ma da alcune parti viene fatto notare che, stante la rinuncia al voto da parte di alcune forze di opposizione alla linea di ʿArafāt, il suffragio non può considerarsi avvenuto nella completa democraticità. Nuove elezioni, annunciate per il 2002, sono state posposte a causa della situazione interna tale da non permettere, a causa delle restrizioni imposte con la forza da Israele, il libero movimento nei Territori e quindi lo svolgimento di una campagna elettorale.
A partire dal 1996, ad ogni buon conto, ʿArafāt, quale leader dell'Autorità palestinese, viene chiamato con la parola araba raʾīs (Presidente, ma anche semplicemente "Capo", dalla radice araba <r-ʾ-s> che significa "testa", "vetta", "cima"). Per Israele, che non riconosce l'esistenza di uno Stato palestinese, significa semplicemente "portavoce", mentre nei documenti palestinesi in lingua inglese viene correttamente tradotta come "presidente".
Gli USA seguono la prassi israeliana mentre le Nazioni Unite quella palestinese. Nello stesso anno 1996, a seguito del ripetersi di attacchi suicidi portati a termine da elementi estremisti palestinesi (attacchi che causano numerose vittime in Israele), le relazioni tra Autorità Nazionale Palestinese e Israele peggiorano nettamente e il nuovo Primo ministro Benjamin Netanyahu blocca la transizione alla formazione dello Stato Palestinese prevista dagli Accordi di Oslo.
Nel 1998 il presidente statunitense Bill Clinton cerca di ricucire i rapporti tra i due leader vicino-orientali. Il risultato dei suoi sforzi è il memorandum del 23 ottobre 1998 che specifica i passi per il completamento del processo di pace.
ʿArafāt continua i negoziati con il successore di Netanyahu, Ehud Barak. Questi, sia perché proveniente dal Partito laburista (mentre il suo predecessore proviene dalle file del partito di destra Likud) sia in seguito alle pressioni del presidente Clinton, offre ad ʿArafāt uno Stato palestinese nella Cisgiordania e nella Striscia di Gaza con capitale Gerusalemme est, il ritorno di un limitato numero di profughi ed un indennizzo per gli altri. Con una mossa estremamente criticata, ʿArafāt rifiuta l'offerta di Barak senza peraltro presentare delle controproposte.
Nel dicembre 2000, ad una visita di Ariel Sharon alla spianata della Moschea al-Aqsa - considerata provocatoria dagli osservatori internazionali - lo scontro tra israeliani e palestinesi si riaccende con rinnovata violenza in quella che prende il nome di Seconda intifada palestinese. Essa rappresenta la fine degli sforzi per modificare e rendere efficace l'apparato di governo rappresentato dall'Autorità nazionale palestinese, tanto che vi è chi l'ha letta come un modo dell'anziano leader di riprendere il controllo dinanzi a spinte centrifughe.


== Vita privata ==


=== Matrimonio ===
Nel 1990 si sono svolte le nozze tra ʿArafāt e Suhā Ṭawīl nata nel 1963, una palestinese di religione cristiana-ortodossa, che allora lavorava per la sede tunisina dell'OLP. Dalla loro unione è nata il 24 luglio 1995 la figlia Zahwa. Il ruolo ricoperto dalla donna nelle vicende palestinesi e il suo soggiorno a Parigi negli ultimi anni hanno sollevato diverse polemiche. Polemiche che si sono puntualmente ripresentate in occasione della morte di ʿArafāt.


== Patrimonio personale ==
Nell'agosto del 2002 il servizio segreto militare israeliano stimava il patrimonio personale di ʿArafāt nell'ordine di 1,3 miliardi di dollari, sebbene non fornisse alcuna documentazione di tale accertamento. Il magazine "Forbes" classificò nondimeno, sulla scorta di quelle "rivelazioni", ʿArafāt come sesto nella lista "Re, regine o despoti", stimando il suo patrimonio in almeno 300 milioni di dollari, senza indicare su quali fonti basasse questo calcolo.
Nel 2003 il Fondo Monetario Internazionale condusse un'inchiesta presso l'autorità palestinese. Da questa inchiesta emerse che ʿArafāt aveva spostato 900 milioni di dollari di fondi pubblici su conti correnti bancari controllati direttamente da lui e dal Direttore Finanziario dell'Autorità Nazionale Palestinese. Il Fondo Monetario non fu in grado di dimostrare che i fondi fossero stati utilizzati in modo improprio.
Nel 2003 il ministro palestinese delle finanze, Salām Fayyād, incaricò una società internazionale di revisione di analizzare la situazione dei fondi facenti capo all'Autorità Palestinese. Il team giunse alla conclusione che ʿArafāt disponeva di un patrimonio occultato di almeno 1 miliardo di dollari. Questo patrimonio era suddiviso in finanziamenti a un'azienda che imbottigliava la Coca Cola a Rāmallāh, una compagnia telefonica tunisina e capitali dislocati negli Stati Uniti d'America e nelle isole Cayman. Il team giunse alla conclusione che i fondi per le sue imprese commerciali erano pervenuti da fondi pubblici che ˁArafāt aveva stornato e posto sotto il suo controllo personale invece di utilizzarli in modo trasparente per la causa palestinese. Il team sottolineò che nessuna di queste operazioni era stata resa pubblica dall'Autorità Palestinese. Sebbene ʿArafāt avesse sempre vissuto con parsimonia, Dennis Ross - negoziatore per il Vicino Oriente dei presidenti George Bush e Clinton - affermò che ʿArafāt "viveva circondato dal denaro" e con quello finanziava un ampio sistema di patronato.
Le ricerche svolte dall'Unione europea sull'utilizzo dei fondi destinati all'Autorità Palestinese non hanno trovato alcun riscontro delle accuse formulate da diverse parti sull'utilizzo degli stessi per finalità terroristiche. Segnalarono però una corruzione diffusa nell'amministrazione dell'ANP e quindi l'Unione Europea richiese una radicale riforma della gestione finanziaria dell'Autorità Palestinese. Questa riforma finanziaria è uno dei punti chiave per poter ottenere nuovi aiuti economici dall'Unione Europea.
Un anonimo informatore del ministero delle finanze dell'Autorità Palestinese ha affermato che Suhā, la moglie di ʿArafāt riceveva dal ministero 100 000 dollari al mese per vivere a Parigi. Suhā si difese affermando che queste voci erano diffuse dal Primo Ministro israeliano Ariel Sharon, che tentava di distogliere i media dai problemi di corruzione del suo governo, concentrando attenzione su di lei. L'altissimo tenore di vita mantenuto a Parigi, degno di una sovrana, pareva confermare però le voci.
Nell'ottobre del 2003 il governo francese ha aperto un'indagine contro Suhā ʿArafāt per via di movimenti sospetti di valuta. L'accusa era di traffico illegale di valuta e, secondo gli inquirenti, con regolarità sarebbero stati trasferiti dalla Svizzera 1,27 milioni di dollari verso il conto personale di Suhā in Francia.


== Le "sette vite" di ʿArafāt ==

Nel corso della sua vita Yāsser ʿArafāt ha più volte rischiato di morire ma mai per cause naturali:
Nel 1970, in Giordania, dopo due attacchi terroristici ed il fallito attentato da parte di un commando palestinese che colpisce la sua scorta, Re Husayn di Giordania, avendone avuto abbastanza e deciso a chiudere definitivamente i conti con gli esuli palestinesi divenuti troppo ingombranti, durante il famoso Settembre nero, fece ricorso alle armi pur di scacciarli; ʿArafāt era fra loro e si dice che fosse rocambolescamente fuggito da ʿAmmān vestito da donna.
Nel 1973 scampò ad una bomba esplosa nel suo ufficio che invece uccise tre dei suoi principali collaboratori.
Trasferitosi con la sua gente in Libano (dove i profughi palestinesi misero in crisi il già precario equilibrio etnico-politico del paese), riesce a salvarsi nel 1976 anche dal massacro di Tell al-Zaʿtar dove i falangisti (il braccio militare dei cristiani maroniti) e i seguaci dell'ex-Presidente della Repubblica Camille Chamoun (Camille Shamʿūn), nell'indifferenza (ma non si ebbe mai prova di complicità) dei siriani e perfino del gruppo palestinese filo-siriano di al-Ṣāʿiqa, spararono sui profughi, donne e bambini compresi, per lo più (paradossalmente) di religione cristiana.
A Beirut nel 1982, durante l'Operazione Pace in Galilea, si racconta che il 30 agosto un cecchino israeliano riuscisse ad inquadrare ʿArafāt col suo mirino ma che a salvargli la vita fosse l'ordine di sospendere la missione - dato all'ultimo minuto e mai spiegato - di Sharon, allora Ministro della Difesa.
Nel 1985 il leader palestinese riuscì miracolosamente a sopravvivere al bombardamento del proprio quartier generale a Tunisi, dove rimasero uccisi molti dei suoi antichi fratelli d'armi.
Nel 1992 il suo jet precipitò nel Sahara libico. Tre delle persone a bordo morirono nello schianto.
Sembra inoltre che Abū ʿAmmār sia sfuggito ad altri due attentati e al ribaltamento della propria autovettura sulla strada per Baghdad, uscendone anche in questi casi senza nemmeno un graffio.


=== Morte e sepoltura ===
Gravemente ammalato in seguito alle complicanze di un'influenza che lo aveva colpito, ʿArafāt dovette lasciare - il 29 ottobre 2004 - il suo quartier generale della Muqāṭaʿa a Rāmallāh in Cisgiordania, per essere ricoverato presso il reparto di ematologia dell'Hôpital d'instruction des armées Percy (HIA Percy) alla periferia di Parigi. Voci, diffuse anche da un suo rivale politico, Ahmed Jibril, durante un'intervista alla televisione libanese di Hezbollah, sostengono che Arafat fosse malato di AIDS e che ciò fosse noto anche alla CIA, la quale avrebbe consigliato Israele di non cercare di attentare alla vita del politico, in quanto sarebbe morto comunque di cause naturali in breve tempo. Altri affermarono che avesse una malattia virale, il cancro, la leucemia, la cirrosi epatica, un disordine delle piastrine o un avvelenamento del sangue.
Anche il medico personale di Arafat, Ashraf Al-Kurdi, affermò successivamente che nel sangue del leader palestinese era stato rilevato il virus HIV (cosa negata dalla vedova), ma che non era l'AIDS la malattia che lo avrebbe portato alla morte. Alcuni sostennero che il leader palestinese fosse bisessuale e avesse contratto così il virus, cosa sempre respinta con sdegno dalla famiglia e dai suoi sostenitori.
Comunque il 4 novembre 2004 un repentino peggioramento - del già precario quadro clinico - lo fece precipitare in uno stato di coma profondo che portò, l'11 novembre 2004, alla dichiarazione rilasciata alla stampa mondiale dal comandante dell'ospedale militare francese, della constatazione - da parte dei medici - della sopraggiunta morte cerebrale in seguito ad "accidente cerebrovascolare". Il 12 novembre a Rāmallāh decine di migliaia di palestinesi, nonostante i blocchi e i divieti di Israele, vanno ad accogliere la salma di Arafat. Nonostante non fosse stata chiarita la reale causa della malattia, non venne fatta alcuna autopsia.
In seguito, un istituto di indagini sulla radioattività a Losanna in Svizzera, ha trovato tracce di un elemento radioattivo, il polonio, sugli effetti personali del leader palestinese, abiti e spazzolino da denti; ciò fa sospettare il decesso da avvelenamento con la sostanza radioattiva, come avvenuto due anni dopo all'ex agente segreto russo Alexander Litvinenko. Il sospetto è stato rafforzato da una ricerca redatta da specialisti dell’università di Losanna che hanno riferito nel 2013, dopo la riesumazione della salma nel 2012 e il prelevo di alcuni campioni, che si riscontra un «innaturale alto livello di polonio radioattivo nelle costole e nel bacino» di Arafat (circa 18 volte superiore al normale) e che c’è «un 83% di probabilità che sia stato avvelenato». Contemporaneamente, anche esperti russi e francesi hanno analizzato i campioni, con risultati contrastanti; la tv Al Jazeera diede per certo che Arafat fosse morto per avvelenamento da polonio.
Chi critica le conclusioni svizzere afferma che non viene provato che l'avvelenamento volontario sia avvenuto né che un veleno sia causa della morte, in quanto il polonio è contenuto anche nelle sigarette, nelle scorie nucleari e nei fertilizzanti, e che l'avvelenamento da radiazioni, specie da polonio-210, causa alopecia (perdita completa di barba e capelli), come avvenuto al citato Litvinenko, mentre Arafat non ebbe questo sintomo, ma solo sintomi di una malattia ematica e gastrointestinale non definita, con una forte immunodeficienza (calo di globuli bianchi) e reazione autoimmune (distruzione dei globuli rossi da parte dei rimanenti globuli bianchi). Inoltre il polonio è fortemente contaminante, e nessuno tra i famigliari e le persone che vivevano a stretto contatto con lui a Ramallah (anche dividendo con lui il cibo a tavola), ebbe mai sintomi di avvelenamento. Un ulteriore critica deriva dal fatto che il polonio decade rapidamente in circa due-tre anni ed è quasi impossibile rintracciarlo dopo questo tempo, mentre invece, secondo le analisi svizzere, sarebbe stato presente ancora in gran quantità negli effetti personali e nel corpo di Arafat, a ben otto anni di distanza dalla morte. La quantità iniziale avrebbe dovuto essere molto superiore alla dose letale, tale da contaminare l'ambiente e le persone, cosa non avvenuta.
Il 26 dicembre 2013, un team di scienziati russi rilasciò un rapporto in cui affermò che non c'erano tracce di avvelenamento radioattivo né di isotopi di polonio nei resti di Arafat. Vladimir Uiba, capo dell'Agenzia Federale Medica e Biologica della Federazione Russa, avrebbe detto che Arafat era morto di cause naturali (senza spiegare quali) e l'agenzia non avrebbe condotto altri test. A differenza del rapporto svizzero, i rapporti francesi e russi non sono stati resi pubblici dalla famiglia di Arafat e sono stati poco diffusi dai mezzi di informazione. Anche gli esperti francesi hanno difatti smentito il ritrovamento di tracce di polonio, affermando che la morte era dovuta ad una grave infezione, letale a causa dell'età avanzata e del fisico indebolito. Queste conclusioni sono state criticate dagli esperti svizzeri. Il caso della morte di Arafat risulta pertanto ancora aperto.
Oggi la sua tomba sorge presso un mausoleo all'interno della sua residenza della Muqāṭaʿa, a Rāmallāh.


== Onorificenze ==


== Note ==
^ Rubin, Barry, "Arafat's Poisoned Legacy" in National Interest, no. 79 (Spring2005 2005): 53-61.
^ Nofal, Mamdouh, "YASIR ARAFAT, THE POLITICAL PLAYER: A MIXED LEGACY", in Journal of Palestine Studies, 35, no. 2 (Winter2006 2006): 23-37.
^ a b ilPost.it - Chi era Stefano Gaj Taché
^ Klein, Menachem, "By Conviction, Not By Infliction: The Internal Debate Over Reforming the Palestinian Authority", in Middle East Journal, 57, no. 2 (Spring2003 2003): 194.
^ Schulz, Helena Lindholm, "THE 'AL-AQSA INTIFADA' AS A RESULT OF POLITICS OF A TRANSITION" in Arab Studies Quarterly, 24, no. 4 (Fall2002 2002): 21.
^ [1]
^ Fact and Comment - Forbes.com
^ Kings, Queens & Despots - Forbes.com
^ [2]
^ Bloomberg - Business, Financial & Economic News, Stock Quotes
^ The address you requested is obsolete
^ Archivio storico del Corriere della Sera
^ a b Arafat died of AIDS, confirms Palestinian leader
^ a b Arafat died of AIDS, says rival chief
^ Arafat fu assassinato? Avvelenato con il polonio 210 come Litvinenko
^ a b Arafat avvelenato?
^ Arafat, si sospetta leucemia
^ Arafat, la diagnosi peggiore: "Il presidente ha la leucemia"
^ Palestinians head to Paris to probe Arafat's death in Oscar-Tango, Despardes Inc., 17 novembre 2004. URL consultato il 26 settembre 2007.
^ Family: Platelet disorder killed Arafat in Ma'an News Agency, 11 ottobre 2011. URL consultato il 4 luglio 2012.
^ a b c Medio Oriente. Arafat ha una malattia del sangue, sarà ricoverato a Parigi. Israele: dopo le cure potrà rientrare
^ a b La vedova di Arafat: qualcuno tra i capi palestinesi non vuole che il caso venga riaperto
^ Yoel Natan, Moon-o-theism, Volume II of II, 2006, pag. 132
^ Myth Busters: Killing Arafat, al Jazeera
^ Hospitalization, D Cloud. URL consultato il 28 gennaio 2013.
^ New tests revive debate over Arafat death, Associated Press, 4 luglio 2012. URL consultato il 27 dicembre 2014.
^ Funerale di Arafat
^ Polonio sullo spazzolino di Arafat. Un'inchiesta giornalistica riapre il caso. Corriere della sera. Esteri. 4 luglio 2012.
^ www.corriere.it
^ Il rapporto degli scienziati svizzeri: Arafat avvelenato dal polonio
^ a b c (FR) Luis Lema, "Yasser Arafat, la valse des isotopes", Le Temps, Saturday 24 May 2014, p. 3.
^ Dosaggio del Polonio 210 nelle sigarette
^ Was Yasser Arafat Poisoned by Polonium?
^ Yasser Arafat ucciso dal polonio? È possibile
^ http://www.ilfoglio.it/articoli/v/101043/rubriche/il-rebus-arafat.htm Il rebus Arafat
^ Polonio, parla un esperto del Cnr: "Un killer letale già a basse dosi"
^ Yasser Arafat avvelenato con il polonio?
^ Arafat avvelenato come Litvinenko? Domani la riesumazione decisiva
^ AP, Russia: Arafat's death not caused by radiation su The Washington Times, 26 dicembre 2013. URL consultato il 13 gennaio 2014.
^ La morte di Arafat secondo i francesi
^ Sito web del Quirinale: dettaglio decorato.
^ Elenco dei premiati dell'anno 1998.


== Bibliografia ==
Helena Cobban, The Palestine Liberation Organisation: People, Power and Politics, Cambridge, Cambridge U.P., 1984. ISBN 0-521-27216-5
Andrew Gowers e Tony Walker, Arafat: The Biography, Virgin Books, 2005. ISBN 978-1-85227-924-0


== Altri progetti ==

 Wikiquote contiene citazioni di o su Yasser Arafat
 Wikimedia Commons contiene immagini o altri file su Yasser Arafat


== Collegamenti esterni ==
Pagina dedicata ad ʿArafāt dal Ministero dell'Informazione Palestinese
I mille volti di Arafat - Il sogno strappato La Storia Siamo Noi
(EN) Biografia di Yasser Arafat sul sito ufficiale del Premio NobelYanni, nome d'arte di Yannis Hrysomallis, Γιάννης Χρυσομάλλης (Calamata, 14 novembre 1954), è un pianista, tastierista e compositore greco.
Lasciò la sua patria a diciott'anni per frequentare l'Università del Minnesota.
Dopo aver conseguito una laurea in psicologia, tentò la strada della musica, nonostante non avesse mai ricevuto una formazione di base in tal senso e non fosse in grado di leggere una nota.
Dopo aver suonato le tastiere in rock band locali come i Chameleon, si trasferì in California alla ricerca di lavoro come compositore di musiche per film.
Nel 1987 mise insieme una piccola band che includeva i già compagni di musica Charlie Adams e John Tesh e iniziò un tour di promozione dei suoi primi album strumentali: Keys to Imagination, Out of Silence e Chameleon Days.
Nel 1992 ricevette la nomination al Grammy Award per l'album Dare to Dream, riconoscimento bissato l'anno successivo con In My Time.
L'inizio del grande successo arrivò con l'uscita di Yanni Live at the Acropolis, un concerto condotto dal compositore iraniano Shahrdad Rohani, filmato il 25 settembre 1993 al Teatro di Erode Attico, di Atene e giudicato il secondo video musicale migliore di tutti i tempi. È stato accreditato che una composizione di questo album, Acroyali/Standing in Motion, presenta il controverso Effetto Mozart.
Da allora, Yanni ha eseguito concerti da oltre due milioni di spettatori in più di venti Paesi del mondo. I tour del Nord America del 1995, del 1998 e del 2003-2005 sono finiti nella Top 10 dei concerti dell'anno. Ha accumulato più di 35 dischi d'oro e di platino, vendendo oltre venti milioni di copie dei suoi album.
Nel 1997 è diventato uno dei pochi artisti a cui è permesso suonare al Taj Mahal, in India. Il suo più recente album live, Yanni Live! The Concert Event, è uscito nel 2006.
Il 6 maggio 2004, i rettori dell'Università del Minnesota gli hanno conferito la laurea honoris causa in lettere.


== Biografia ==


=== Primi passi ===
Yanni è un pianista autodidatta che iniziò la sua carriera musicale suonando saggi privati davanti ai familiari.
In gioventù pratica nuoto a livello agonistico, fino a diventare atleta olimpico e a battere, a 14 anni, il record dei 50m stile libero della Nazionale Greca di nuoto.
Frequenta l'Università del Minnesota e si laurea in psicologia. Dopodiché sceglie di tentare la carriera musicale, benché non sappia leggere la musica e non abbia ricevuto una formazione musicale canonica. Usando il suo solo istinto, inizia a scrivere musica propria.


=== Gli anni coi Chameleon ===
Durante l'università, Yanni si unisce al gruppo locale dei Chameleon, dove incontra il batterista Charlie Adams.
Il gruppo riscuote un modesto successo commerciale nei tour attraverso il Midwest, soprattutto in Minnesota, Iowa, Wisconsin, Illinois e Dakota del Sud.


=== Gli anni '80 ===
Yanni si stufa presto del rock 'n' roll e della vita che conduce, perciò si dedica esclusivamente al proprio strumento e alla carriera di solista. Si trasferisce a Los Angeles e qui forma una piccola band, includendo Charlie Adams e John Tesh.
La sua musica viene definita "new age", anche se lui preferisce chiamarla "strumentale contemporanea".


=== Gli anni '90 ===
Nel 1992 esce Dare to Dream. È il suo primo album ad essere nominato per il Grammy Award. La cosa si ripete nel 1993 con l'album In My Time.
La sua musica viene usata massicciamente in televisione: per il Super Bowl, per il Tour de France, per i Giochi olimpici e come sigla dell'ABC News.


==== Live at the Acropolis ====
Il successo mondiale arriva con questo album (e relativo video), registrato il 23 settembre 1993 al Teatro di Erode Attico di Atene. Si tratta del primo album live di Yanni, la cui band viene "rimpolpata" dalla Royal Philharmonic Concert Orchestra sotto la supervisione del direttore d'orchestra iraniano Sharhdad Rohani. Trasmesso in televisione, il concerto viene visto in 65 Paesi da mezzo miliardo di persone.
L'album è considerato, ancora oggi, il secondo video musicale di tutti i tempi, con 7 milioni di copie vendute nel mondo all'attivo. Il prestigioso Journal of the Royal Society of Medicine ha appurato che una composizione di questo album, Acroyali/Standing in Motion, presenta il cosiddetto Effetto Mozart, in quanto somiglia alla Sonata per due pianoforti in Re Maggiore (K 448, del 1781) di W.A. Mozart per quanto riguarda ritmo, struttura, consonanza (melodica e armonica) e prevedibilità.


==== Tribute ====
Nel marzo del 1997 gli viene conferito l'onore (concesso a pochissimi artisti occidentali) di potersi esibire e registrare al Taj Mahal, in India. In seguito gli viene concesso lo stesso onore nella Città proibita, in Cina. Da questi due eventi, Yanni crea un album live (e relativo video), Tribute, uscito nel 1997.
Il direttore d'orchestra Armen Anassian ammette di aver avuto qualche dubbio circa la scelta dei luoghi per questo live: "Onestamente, qualche anno fa, quando si parlava del progetto, l'idea era sorprendente. Io stesso fui comprensibilmente molto scettico. Ma la verità è che è successo. Lo abbiamo fatto." Anassian descrive Yanni come "molto ottimista" e osserva che "niente riesce davvero a scoraggiarlo"


=== Il nuovo millennio ===
Nel 2000, dopo due anni sabbatici, Yanni torna con un album in studio (il primo dopo sette anni dall'ultimo), If I Could Tell You.
Nel 2003-2004 si esibisce nel tour di promozione dell'album Ethnicity, che Billboard Magazine mette al quarto posto tra i più grandi tour dell'anno.
Il 6 maggio 2004, i reggenti dell'Università del Minnesota gli conferiscono la laurea honoris causa in lettere.
Nel 2004-2005 inizia il tour "Yanni Live!! a Mandalay Bay, Las Vegas. Nel 2006 escono l'album live e il video Yanni Live! The Concert Event.
Il 6 marzo 2006, la polizia della Florida dichiara che Yanni è stato arrestato in seguito a un furioso litigio con la sua fidanzata, Silvia Barthes, che si è chiusa in bagno e ha chiamato il 911. Sembra che Yanni venga accusato di parecchi capi d'accusa.
In una dichiarazione, Yanni afferma: "Queste illazioni sono crudeli, false, immeritate e prive di fondamento. In un momento e in un posto più appropriato, spero e prego di avere la possibilità di spiegarmi con i fan e i colleghi di tutto il mondo."
Il 31 marzo 2006, Fox News annuncia una notizia riportata dal Palm Beach Post secondo la quale le accuse di abusi domestici a carico di Yanni sono state fatte cadere. La pubblica accusa della contea di Palm Beach evita di commentare il fatto.
Nell'ottobre 2007 viene annunciata la collaborazione tra Yanni e il produttore Ric Wake in un progetto che vede coinvolti quattro cantanti/autori.


== Autobiografia ==
L'autobiografia di Yanni, Yanni in Words, scritta in collaborazione con David Rensin, esce nel febbraio 2003. È un memoriale che include informazioni circa i suoi primi anni in Grecia, l'esperienza del college in Minnesota, il suo successo come grande artista internazionale (con numerosi retroscena riguardanti il processo creativo che porta alle sue composizioni) e la sua storia di nove anni con l'attrice Linda Evans.
L'uscita del libro coincide con l'uscita del suo tredicesimo album, Ethnicity, e viene presto dichiarato un bestseller secondo il New York Times.


== Discografia ==


=== Album studio ===
Optimystique (1984)
Keys to Imagination (1986)
Out of Silence (1987)
Chameleon Days (1988)
Niki Nana (1989)
Reflections of Passion (1990)
In Celebration of Life (1991)
Dare to Dream (1992)
In My Time (1993)
Snowfall (2000)
If I Could Tell You (2000)
Ethnicity (2003)
Yanni Voices (2009)
Yanni Mexicanisimo (2010)
Truth of Touch (2011)
Inspirato (2014)


=== Album live / videografia ===
Yanni Live at the Acropolis (1994)
Yanni Live at Royal Albert Hall (1995)
Yanni One on One (1996)
Tribute (1997)
Yanni Live! The Concert Event (2006)
Live at El Morro, Puerto Rico (2012)


=== Colonne sonore ===
Moments of glory (1984)
Steal the Sky (1988)
Heart of Midnight (1988)
I Love You Perfect (1989)
She'll Take Romance (1990)
When You Remember Me (1990)
Children of the Bride (1990)
Hua qi Shao Lin (1994)


=== Raccolte ===
Romantic Moments (1992), BMG
Devotion (The Best of Yanni) (1997), Private Music
In the Mirror (1997), Private Music
The Private Years (1999), Private Music
Love Songs (1999), RCA Victor


=== Altri crediti ===
A Thousand Summers (1988) - lavoro di John Tesh, nel quale Yanni è accreditato come esecutore
Pure Moods (1997)
John Tesh & Friends (1999)


== Concerti & tour ==
Out of Silence (1987)
Chameleon Days (1988)
Reflections of Passion (1990)
Revolution in Sound (1991)
Dare to Dream (1992)
Yanni Live, The Symphony Concerts 1993 (1993)
Yanni Live, The Symphony Concerts 1994 (1994)
Yanni Live, The Symphony Concerts 1995 (1995)
Tribute (1997)
Ethnicity (2003-2004)
Yanni Live! (2004-2005)
Yanni Voices! (2009-2010)


== Note ==
^ a b c Yanni Career Highlights (PDF), yanni.com. URL consultato il 21 dicembre 2006.
^ a b The Mozart Effect, epilepsy.org. URL consultato il 7 agosto 2007.
^ a b Yanni, Rensin, David, Yanni in Words, Miramax Books, 2002, ISBN 1-4013-5194-8.
^ Windham Hill. URL consultato il 1º gennaio 2007.
^ Yanni, Rensin, David, Yanni in Words, Miramax Books, 2002, p. 67, ISBN 1-4013-5194-8.
^ a b Interview with Armen Anassian from the Toledo Blade, serve.com, 1º febbraio 1998. URL consultato il 14 novembre 2007.
^ Yanni Arrested In Florida.
^ Domestic Abuse Charges Against Yanni Dropped.


== Altri progetti ==

 Wikimedia Commons contiene immagini o altri file su Yanni


== Collegamenti esterni ==
Sito ufficiale
Pagina ufficiale su MySpace
Speech by Yanni Chryssomallis, May 06, 2004, University of Minnesota Alumni AssociationXena - Principessa guerriera (Xena: Warrior Princess) è una serie televisiva statunitense di ambientazione fantasy mitologico. Prodotta dal 1995 al 2001, nacque come spin-off della serie Hercules.
Fantasy storico ambientato nell'antica Grecia (pur ricca di anacronismi ed imprecisioni), la serie narra le avventure di Xena (già personaggio antagonista di Hercules nell'omonima serie, interpretata da Lucy Lawless), una signora della guerra pentita, in viaggio per redimere i propri peccati passati. Xena è accompagnata nei suoi viaggi da Olimpia (Renée O'Connor), una giovane donna che diventa la sua migliore amica e la sua alleata più fidata. La serie è stata girata in Nuova Zelanda.


== TramaModifica ==
La serie prende in prestito liberamente nomi e temi da varie mitologie di tutto il mondo, principalmente dalla mitologia greca, adattandoli per soddisfare le necessità della storia. Figure storiche ed eventi reali fanno numerose apparizioni, e ai personaggi principali sono spesso attribuite risoluzioni di importanti situazioni storiche; tuttavia. Queste includono un incontro con Omero (prima che diventasse famoso), in cui Olimpia incoraggia le sue aspirazioni di cantore, la caduta di Troia e la cattura di Giulio Cesare da parte dei pirati, con Xena che interpreta il capo dei pirati. La cronologia storica non è però rispettata e nella narrazione si verificano frequenti anacronismi: se Olimpia e Xena avessero davvero vissuto queste esperienze dovrebbero avere più di 1000 anni (a partire dalla Guerra di Troia intorno al 1200 a.C. fino a Cesare nel I secolo a.C). Questo originale miscuglio di ere e l'amalgama di elementi mitologici e storici permisero alla serie di diventare un vero e proprio cult negli anni novanta.
Il telefilm è un miscuglio di stili, che vanno dal musical alla commedia. Nonostante ambientata in tempi antichi, i temi della serie sono essenzialmente moderni: assumersi le responsabilità per le azioni malvagie compiute in passato, il valore di una vita umana, la libertà personale, il sacrificio e l'amicizia. Il contesto fantastico flessibile della serie ospitava una considerevole varietà di stili, incluso un originale episodio musical. Nonostante lo show spesso proponga dilemmi etici come la moralità del pacifismo, la storia raramente cerca di dare una soluzione univoca.


== ProduzioneModifica ==
I produttori di Xena - Principessa guerriera avevano inizialmente scelto Vanessa Angel come protagonista, ma a causa di un'influenza l'attrice non poté partire per la Nuova Zelanda, dove veniva girata la serie; per questo motivo scelsero di dare il ruolo a Lucy Lawless, che però era già apparsa in Hercules nel ruolo di una certa Lyla nell'episodio Hercules e i centauri (1x06) e poi in Hercules e le donne amazzoni (primo film tv della serie madre); per rimediarvi i produttori le tinsero i capelli di nero e rivelarono in seguito, durante la serie, che Xena aveva diverse sosia (tutte interpretate ovviamente dalla Lawless) tra le quali vi era anche, appunto, Lyla.
L'episodio pilota di Xena si compone di tre parti che corrispondono in realtà a tre episodi della prima mini-stagione della serie-madre Hercules.
In aggiunta a Xena e Olimpia, la serie mostra anche un grande assortimento di personaggi ricorrenti, inclusi gli avversari Marte (Kevin Tod Smith) e Callisto (Hudson Leick), e gli amici fidati Autolico (Bruce Campbell) e Corilo (Ted Raimi).
Tra le guest stars che hanno preso parte alla serie vi sono alcuni volti noti del cinema e della tv: Tony Todd, Melinda Clarke, Shiri Appleby, Victoria Pratt, Claudia Black e Selma Blair, John d'Aquino.


== EpisodiModifica ==
La serie è andata in onda dal 1995 al 2002 e durante le varie stagioni ci sono stati dei crossover con la serie Hercules. Lucy Lawless è apparsa in quattro episodi di Hercules: Hercules e il centauro impazzito (2x05) - recitando però qui nel ruolo di Lyla -, Hercules e la riconquista dei poteri (3x15), Hercules e il mondo parallelo (4x05) e Hercules e la pietra di Cronos (2) (4x14). Kevin Sorbo, l'attore che interpreta Hercules, ha invece partecipato a due soli episodi di Xena - Principessa guerriera, ovvero: Xena, Hercules e Prometeo (1x08) e Xena e la fine di Giunone e Giove (5x12).


== PersonaggiModifica ==


=== PrincipaliModifica ===
Xena, interpretata da Lucy Lawless. Il nome Xena è un aggettivo greco (ξένη xènē) che significa "straniera", ed è stato suggerito da Dino De Laurentiis.
Olimpia, ma il suo nome originale è Gabrielle, è interpretata da Renée O'Connor. È possibile sentire il nome originale nell'episodio/musical Xena e la ruota del fato, in cui tutti cantano a lei come "Gabrielle". Nella puntata Fallen Angel, diventa temporaneamente un arcangelo; visto che gli arcangeli conosciuti nella Bibbia sono tre (Gabriele, Michele e Raffaele), e visto che Michele e Raffaele sono presenti nella puntata e in altre successive, Olimpia rappresenta il terzo arcangelo. La scelta di tradurre il nome con Olimpia può essere dovuta al fatto che il nome Gabriella è troppo lungo da pronunciare (a differenza dell'originale inglese), e sarebbe risultato abbastanza anacronistico in un'epopea ambientata nell'antica Grecia.


=== RicorrentiModifica ===
Andromeda, giovane amazzone, interpretata da Jennifer Sky
Anfitea, regina delle Amazzoni, interpretata da Danielle Cormack
Antinea, sciamana amazzone, interpretata da Claire Stansfield
Aristarco, padre del figlio di Xena, Seleuco, interpretato da Marton Csokas
Autolico, il sedicente re dei ladri, interpretato da Bruce Campbell
Belur, curatore e maestro, interpretato da Tim Omundson
Bruto, braccio destro di Cesare, interpretato nelle stagioni 2 e 3 da Grant Triplow e nelle stagioni 4, 5 e 6 da David Franklin
Callisto, la nemesi di Xena, interpretata da Hudson Leick
Corilo (Joxer), l'aspirante guerriero, interpretato da Ted Raimi
Discordia, dea della retribuzione, interpretata da Meighan Desmond
Draco, signore della guerra e precedentemente amico di Xena, interpretato da Jay Laga'aia
Hercules, l'uomo a cui si deve la conversione di Xena dal male al bene, interpretato da Kevin Sorbo
Evi, la figlia di Xena, interpretata da Adrienne Wilkinson; chiamata anche Livia
Giulio Cesare, interesse amore/odio di Xena, interpretato da Karl Urban
Iolao, il migliore amico di Hercules, interpretato da Michael Hurst
Irene, la madre di Xena, interpretata da Darien Takle
Leuca, la sorella di Olimpia, interpretata da Willa O'Neill
Marcus, uno dei precedenti amori di Xena, interpretato da Bobby Hosea
Marte, il dio della guerra, interpretato da Kevin Tod Smith
Michele, arcangelo celeste, interpretato da Charles Mesure
Speranza, figlia di Olimpia e del Signore del fuoco
Minia, buona amica di Xena ed Olimpia, interpretata da Alison Wall
Varia, giovane regina delle amazzoni, interpretata da Tsianina Joelson
Velsinea, Amazzone vagabonda che diventa dea del caos dopo aver mangiato l'ambrosia, interpretata da Melinda Clarke
Venere, dea dell'amore, interpretata da Alexandra Tydings


== Cicli di storieModifica ==
Sebbene le prime stagioni avessero episodi a sé stanti, dove il conflitto era generalmente risolto entro la fine dell'episodio, la seconda stagione segnò un cambiamento dell'atmosfera quando la serie iniziò ad adottare i cicli di storie che potevano occupare una stagione o più.


=== Le amazzoniModifica ===
Nel suo passato guerriero, Xena è stata responsabile di aver separato le amazzoni. Esse erano originariamente una nazione unita e potente, ma Xena fece sì che si spaccassero in piccole fazioni e si disperdessero per il mondo. Per questo, molte amazzoni non si fidano di Xena, nonostante rispettino le sue abilità di guerriera. Olimpia, al contrario, durante il suo primo incontro con una tribù amazzone (Xena e la lotta tra centauri e amazzoni) si lancia su un'amazzone chiamata Terreis per proteggerla da una pioggia di frecce. Nonostante Terreis stesse già morendo, fu impressionata dal coraggio di Olimpia e le diede il diritto di casta. Si scopre poi che Terreis era la prossima in linea diretta a governare sulla sua tribù, e dando ad Olimpia il diritto di casta, Olimpia diventa effettivamente una principessa amazzone.
Questo incontro fortuito porta all'accettazione di Olimpia tra le amazzoni, insieme a tutte le complicazioni portate. Sebbene Olimpia decida di continuare a seguire Xena nelle sue avventure, è occasionalmente chiamata dalle sue sorelle Amazzoni in periodi di necessità o per adempiere ai suoi doveri di principessa.


=== Il Ciclo di Dahak / la spaccaturaModifica ===
Il più unico dei cicli di storie della serie coinvolgeva il dio Dahak, un cattivo creato appositamente per la serie. Nell'episodio Xena contro il testimone di Dahak della terza stagione, Olimpia incontra un gruppo di discepoli religiosi che adorano l'"unico vero dio". Attratta dalla loro apparente devozione, Olimpia li segue al loro tempio, ma la sua curiosità porta alla tragedia quando scopre che la religione di questo dio (Dahak) è fondata sulla morte e sulla distruzione. Olimpia è attirata lì a causa della sua innocenza, e quando è convinta con l'inganno a uccidere una persona, completa un rituale oscuro che la mette incinta del figlio di Dahak.
La derivante gravidanza di Olimpia (Xena e la Speranza di Olimpia) è innaturale. Xena riconosce il bambino per quello che è e insiste che deve essere ucciso appena nasce. Olimpia, però, è sopraffatta da istinti materni e chiama sua figlia Speranza perché crede che sia quello che la bambina rappresenta. Dopo averla data alla luce, Olimpia inganna Xena convincendola di aver buttato Speranza da un dirupo, quando invece l'aveva messa in un cesto e abbandonata su un fiume. Questa mancanza di fiducia dà inizio a quello che molti fan chiamano la spaccatura, un periodo difficile nella relazione tra Xena e Olimpia che le porta ad allontanarsi l'una dall'altra.
In seguito Xena e Olimpia finiscono con l'incontrare di nuovo Speranza (Xena e la figlia del Male), anche se a causa delle sue origini sovrannaturali è già quasi adolescente. I raggiri di Speranza mettono Xena e Olimpia l'una contro l'altra, causando la morte di Seleuco, l'unico figlio di Xena. A questo punto Olimpia capisce le vere intenzioni di Speranza e l'avvelena, ma ormai è troppo tardi per rimediare.
La spaccatura si risolve nel surreale episodio-musical (Xena e la Ruota del Fato) che presenta diversi personaggi mentre cantano e ballano in un mondo onirico. L'arco di Dahak, però, continua nel finale della terza stagione (Xena e la rinascita di una dea e Xena e il sacrificio supremo) e l'episodio della quarta stagione Xena contro il Distruttore dove infine Speranza va incontro alla morte. Stranamente, seppure siano state Xena e Olimpia a dare inizio al ciclo di Dahak, la risoluzione avviene definitivamente nella serie parallela Hercules, dove il protagonista della serie deve affrontare e sconfiggere lo stesso Dahak.


== Colonna sonoraModifica ==
La sigla, le musiche e i temi principali della serie sono stati composti da Joseph LoDuca, che ha anche scritto i testi delle canzoni dell'episodio musical Xena e la Ruota del Fato (The Bitter Suite). Il tema della sigla deriva da una canzone popolare bulgara, Kaval sviri, ed è cantata dal Bulgarian State Television Female Vocal Choir. Il brano originale Kaval sviri si può sentire quando Xena combatte con Hercules nell'episodio Hercules e la bestia feroce.
Le musiche di Xena - Principessa guerriera sono state accolte positivamente da parte della critica e hanno fatto guadagnare a LoDuca sette nomination agli Emmy Awards e un premio - sempre agli Emmy - come "Miglior composizione musicale per una serie tv (Drammatica)" per l'episodio della quinta stagione Xena e il ritorno dall'Aldilà (Fallen Angel) nel 2000.
La maggior parte delle musiche della serie televisiva sono state racchiuse in sei cofanetti, ognuno dei quali contiene un CD; fa eccezione la colonna sonora della sesta stagione, composta da due CD, il secondo dei quali contiene musiche delle stagioni precedenti che non erano presenti nei cofanetti relativi. Due degli album contengono le canzoni delle due puntate musical della serie, Xena e la Ruota del Fato (The Bitter Suite, terza stagione) e Xena e la lira di Tersicore (Lyre, Lyre, Hearts on Fire, quinta stagione). Mentre il primo contiene canzoni originali e le musiche della puntata ad esso relativo, le canzoni del secondo sono cover di brani già realizzati e contiene inoltre le musiche di altri episodi.


== Influenza culturaleModifica ==
Xena - Principessa guerriera è stata accreditata da molti, inclusi il creatore di Buffy l'ammazzavampiri, Joss Whedon, con una crescita dei successi di telefilm con eroine come Buffy, Max di Dark Angel, Sydney Bristow di Alias, e la Sposa Kill Bill di Quentin Tarantino. Tarantino è un fan entusiasta di Xena, fatto discusso nel DVD Double Dare, un documentario del 2005 sulle stuntwomen di Hollywood in Xena e Kill Bill come Zoë Bell.
Xena è diventata un sinonimo di donna "dura", combattiva ed è comunemente utilizzata nelle riviste e nelle recensioni dei film. Ad esempio, Ginevra, interpretata da Keira Knightley che nel film del 2004 King Arthur appariva come una guerriera, è stata paragonata a Xena da molti critici. E anche nel 2005, una recensione del Chicago Daily Herald su una produzione dell'Henry IV di Shakespeare in cui molti dei ruoli maschili erano interpretati da donne fu intitolata "Shakespeare incontra Xena". L'autore notava come il pubblico di oggi possa facilmente accettare di vedere delle donne protagoniste delle grandi scene di battaglie e combattimenti dello spettacolo, grazie alla "abitudine acquisita a vedere donne guerriere come Xena". L'ex segretario di Stato statunitense Condoleezza Rice è stata soprannominata "principessa guerriera" dal suo staff.


=== Nella televisioneModifica ===
Nell'episodio che conclude la quinta stagione del telefilm Streghe, dopo essere stata privata dei poteri che l'avevano resa la dea della guerra, Paige esclama: "No, I do not miss being a warrior princess" (No, non mi manca essere una principessa guerriera"). Un altro riferimento a Xena viene fatto anche nell'episodio successivo, il primo della sesta stagione, quando un uomo dice, riguardo agli abiti indossati dalle protagoniste: "What, is there a Xena convention in town or something?" (Cosa c'è, un convegno dedicato a Xena in città o qualcosa del genere?). Entrambi i riferimenti sono andati perduti nel doppiaggio italiano.
Nel finale di Seinfeld (1998) compare una conversazione tra Jerry Seinfeld e suo padre nella quale il padre afferma che l'unico programma che guarda è Xena - Principessa guerriera e sottolinea come Xena debba essere alta 1 metro e 98 centimetri (6 piedi e 6 pollici). Il signor Seinfeld domanda a Jerry se anche lui guarda la serie, e Jerry risponde "Sì, è abbastanza buona."
Nel pilot di Dark Angel apprendiamo che, in un 2019 post-apocalittico, Xena è ancora in onda e Original Cindy deve correre a casa guardare una puntata. Quando poi la ragazza si trasferisce da Max (Distruggete gli X5, 1x13) la prima cosa che appende nella sua camera da letto è un poster di Xena. Inoltre, poco prima che Original Cindy si trasferisse da Max, quest'ultima portando temporaneamente le sue cose alla Jam Pony, sullo schienale di una sedia, notiamo un adesivo con la scritta: "Xena Rules!"
In un episodio di Buffy l'ammazzavampiri (Halloween, 2x06), Willow afferma riguardo all'abito di Buffy: "Non si sarebbe potuta vestire come Xena?"
In un episodio di Will & Grace (Grace, Replaced, 1x18) Will trova Grace e Val che litigano sul pavimento ed esclama "Hey! Gabrielle, Xena, break it up!" ("Ehi, Xena e Olimpia, piantatela!")
In un episodio di Futurama, (Attacco Alieno, 1x12), Fry esclama, pilotando una navetta spaziale contro un attacco alieno, "I'm gonna be a hero like Luke Skywalker or Captain Janeway or Xena!" ("Sarò un eroe come Luke Skywalker, o Capitan Janeway o Xena!")
In Pappa e ciccia (Pampered to a Pulp, 22 ottobre 1996), una terapia di regressione nella vita passata causa a Roseanne un sogno nel quale lei interpreta un personaggio simile a Xena.
Ne I Simpsons riferimenti a Xena in tre episodi: Mayored to the Mob (10 x 09) nel quale una donna travestita da Xena è a un convegno di fantascienza; Tree House of Horror (11 x 04), nel quale compare l'attrice Lucy Lawless; e Children of a Lesser God (12 x 20), nel quale si vede un poster di Xena attaccato a un muro.
Il telefilm comico canadese This Hour Has 22 Minutes mostra una scena ricorrente nella quale il personaggio Marg Delahunty (Mary Walsh) abborda reali politici canadesi vestita con un costume da Xena presentandosi come "Marg, la principessa guerriera".
Il 13 marzo 2006 The Tonight Show con Jay Leno presenta una parodia di Xena usando un filmato di George W. Bush e la first lady Laura Bush. Nel filmato, la signora Bush parla di quanto sia orgogliosa che il Presidente sostenga le donne forti e che abbia delle donne forti nel suo entourage. Nella parodia, appare un fumetto che mostra Bush in un video di Xena mentre combatte i "cattivi" con il sottofondo della voce di Bush che dice che vorrebbe quella "donna Xena" nel suo entourage perché è la donna più forte che conosca, e vederla combattere i "cattivoni" lo fa fremere.
In un episodio di Entourage (I Love You Too), Vanessa Angel fa un'apparizione come parodia di Xena, il cui spettacolo ha oscurato la fama del programma dal quale è nato, Il principe vichingo di Johnny Chase. Questo è un riferimento a Xena, che è diventata un'icona culturale molto più famosa dell'Hercules della serie TV. L'uso di Angel in questo ruolo è anche un riferimento al fatto che Angel era originariamente candidata al ruolo di Xena. Lei si ammalò e non poté compiere il viaggio in Nuova Zelanda per girare la serie, e il ruolo fu dato a Lucy Lawless.
Ne Il laboratorio di Dexter nell'episodio Momdark la madre di Dexter salta da una finestra lanciando il grido di battaglia di Xena.
In Una mamma per amica Rory, nel bagno delle ragazze, litigando con una studentessa accanitasi su di lei, inizia a ribattere dicendo: "D'accordo Xena, calma"
Nel telefilm Ragazze a Beverly Hills, la protagonista viene rinchiusa in un ripostiglio e, per forzare l'uscita, si traveste da Xena affermando: "Io non mi sento solo una semplice guerriera, anzi, mi sento una principessa guerriera"
Nell'episodio 22 (Cospirazione) della settima stagione di CSI Las Vegas si parla di una razza aliena rettile proveniente dalla Costellazione del Drago che può essere uccisa solo tagliando la testa con una spada. Durante una perquisizione Katrine trova una spada e Jim si rivolge a lei dicendo: "Beh, salve Xena!", in più durante un interrogatorio, Grissom fa vedere a una sospettata un foglio dove è disegnata una donna vestita da guerriero chiaramente molto simile a Xena e sempre la sospettata riferisce così: "Quella è la protettrice dell'umanità!".
Nell'episodio 46 di "You're Under Arrest" un bambino si riferisce a Natsumi dicendo "è la donna-Xena di Bokuto!" facendo riferimento alla sua forza e al suo spirito combattivo.


=== Nel cinemaModifica ===
Nel film Wrong Turn 2 - Senza via di uscita, uno dei protagonisti, Jonesy, paragona a Xena una sua compagna di sventura, dato il suo coraggio.
Nel film Thor un ragazzo chiama uno dei protagonisti Xena.


=== FandomModifica ===
Stabilire se Xena e Gabrielle fossero amanti è stato oggetto di grande interesse e dibattito tra gli spettatori. Questa questione è stata lasciata volutamente ambigua dagli autori della serie. Scherzi, allusioni, e altre tracce di una relazione sentimentale tra Xena e Gabrielle erano chiamate "subtext lesbico" o semplicemente "subtext" dai fan.
Il fandom di Xena ha reso famoso anche il termine Altfic (da "fiction alternativa") per riferirsi al romanticismo omosessuale fan fiction. Molti fan percepirono che il termine slash fiction portava con sé la caratteristica di raccontare solo di coppie uomo/uomo e di non dare una buona descrizione per fan fiction romantiche su Xena e Gabrielle.
Un altro termine speciale del fandom è "Uber", nel 1997 Kym Taborn del fansito Whoosh.org, lo usò diverse volte con il nome di un personaggio ("UberXena") e qualche volta come nome di un sottogenere di fan fiction ("Uberfic"). Nelle Uberfic di Xena, Xena, Gabrielle, ed altri personaggi compaiono in culture diverse in tempi diversi, dalla preistoria al futuro, attraverso la reincarnazione o mezzi soprannaturali. Storie di questo tipo furono ispirate inizialmente dall'episodio The Xena Scrolls, che mostravano donne molto simili a loro, discendenti di Xena a Gabrielle che vivevano negli anni quaranta. In episodi successivi del telefilm c'erano future reincarnazioni di Xena e Gabrielle sia in India che negli Stati Uniti.


=== AstronomiaModifica ===
Xena è rimasto per alcuni anni il nome non ufficiale di Eris, il principale pianeta nano del sistema solare, prima che l'Unione astronomica internazionale gli assegnasse un nome definitivo. Il satellite del pianeta nano, Disnomia, venne battezzato Gabrielle, in onore di Olimpia, la compagna di Xena.


== NoteModifica ==
^ a b Xena Gets the Axe, BBC News, 17 ottobre 2000. URL consultato il 2 novembre 2007.
^ La pronuncia xina (con e pronunciata i) segue l'uso inglese. La forma ξένη xènē è quella usuale nel dialetto ionico-attico (il tipo di greco antico comunemente studiato).
^ Wrong Turn 2: Dead End (Video 2007) - Connections - IMDb
^ Thor (2011) - Connections - IMDb
^ Xena and Gabrielle: Lesbian Icons, AfterEllen.com. URL consultato il 31 ottobre 2006.
^ Lunacy, Definitions, 26 febbraio 2006. URL consultato il 4 febbraio 2007 (archiviato dall'url originale il 27 gennaio 2007).
^ Xena and Gabrielle (PDF) su Status, gennaio 2006. URL consultato il 3 maggio 2007.


== Altri progettiModifica ==

 Wikimedia Commons contiene immagini o altri file su Xena - Principessa guerriera


== Collegamenti esterniModifica ==
(EN) Xena - Principessa guerriera in Internet Movie Database, IMDb.com Inc.
Xena - Principessa guerriera in Il mondo dei doppiatori, AntonioGenna.net.
Scheda su Xena - Principessa guerriera di MyMoviesXena - Principessa guerriera (Xena: Warrior Princess) è una serie televisiva statunitense di ambientazione fantasy mitologico. Prodotta dal 1995 al 2001, nacque come spin-off della serie Hercules.
Fantasy storico ambientato nell'antica Grecia (pur ricca di anacronismi ed imprecisioni), la serie narra le avventure di Xena (già personaggio antagonista di Hercules nell'omonima serie, interpretata da Lucy Lawless), una signora della guerra pentita, in viaggio per redimere i propri peccati passati. Xena è accompagnata nei suoi viaggi da Olimpia (Renée O'Connor), una giovane donna che diventa la sua migliore amica e la sua alleata più fidata. La serie è stata girata in Nuova Zelanda.


== TramaModifica ==
La serie prende in prestito liberamente nomi e temi da varie mitologie di tutto il mondo, principalmente dalla mitologia greca, adattandoli per soddisfare le necessità della storia. Figure storiche ed eventi reali fanno numerose apparizioni, e ai personaggi principali sono spesso attribuite risoluzioni di importanti situazioni storiche; tuttavia. Queste includono un incontro con Omero (prima che diventasse famoso), in cui Olimpia incoraggia le sue aspirazioni di cantore, la caduta di Troia e la cattura di Giulio Cesare da parte dei pirati, con Xena che interpreta il capo dei pirati. La cronologia storica non è però rispettata e nella narrazione si verificano frequenti anacronismi: se Olimpia e Xena avessero davvero vissuto queste esperienze dovrebbero avere più di 1000 anni (a partire dalla Guerra di Troia intorno al 1200 a.C. fino a Cesare nel I secolo a.C). Questo originale miscuglio di ere e l'amalgama di elementi mitologici e storici permisero alla serie di diventare un vero e proprio cult negli anni novanta.
Il telefilm è un miscuglio di stili, che vanno dal musical alla commedia. Nonostante ambientata in tempi antichi, i temi della serie sono essenzialmente moderni: assumersi le responsabilità per le azioni malvagie compiute in passato, il valore di una vita umana, la libertà personale, il sacrificio e l'amicizia. Il contesto fantastico flessibile della serie ospitava una considerevole varietà di stili, incluso un originale episodio musical. Nonostante lo show spesso proponga dilemmi etici come la moralità del pacifismo, la storia raramente cerca di dare una soluzione univoca.


== ProduzioneModifica ==
I produttori di Xena - Principessa guerriera avevano inizialmente scelto Vanessa Angel come protagonista, ma a causa di un'influenza l'attrice non poté partire per la Nuova Zelanda, dove veniva girata la serie; per questo motivo scelsero di dare il ruolo a Lucy Lawless, che però era già apparsa in Hercules nel ruolo di una certa Lyla nell'episodio Hercules e i centauri (1x06) e poi in Hercules e le donne amazzoni (primo film tv della serie madre); per rimediarvi i produttori le tinsero i capelli di nero e rivelarono in seguito, durante la serie, che Xena aveva diverse sosia (tutte interpretate ovviamente dalla Lawless) tra le quali vi era anche, appunto, Lyla.
L'episodio pilota di Xena si compone di tre parti che corrispondono in realtà a tre episodi della prima mini-stagione della serie-madre Hercules.
In aggiunta a Xena e Olimpia, la serie mostra anche un grande assortimento di personaggi ricorrenti, inclusi gli avversari Marte (Kevin Tod Smith) e Callisto (Hudson Leick), e gli amici fidati Autolico (Bruce Campbell) e Corilo (Ted Raimi).
Tra le guest stars che hanno preso parte alla serie vi sono alcuni volti noti del cinema e della tv: Tony Todd, Melinda Clarke, Shiri Appleby, Victoria Pratt, Claudia Black e Selma Blair, John d'Aquino.


== EpisodiModifica ==
La serie è andata in onda dal 1995 al 2002 e durante le varie stagioni ci sono stati dei crossover con la serie Hercules. Lucy Lawless è apparsa in quattro episodi di Hercules: Hercules e il centauro impazzito (2x05) - recitando però qui nel ruolo di Lyla -, Hercules e la riconquista dei poteri (3x15), Hercules e il mondo parallelo (4x05) e Hercules e la pietra di Cronos (2) (4x14). Kevin Sorbo, l'attore che interpreta Hercules, ha invece partecipato a due soli episodi di Xena - Principessa guerriera, ovvero: Xena, Hercules e Prometeo (1x08) e Xena e la fine di Giunone e Giove (5x12).


== PersonaggiModifica ==


=== PrincipaliModifica ===
Xena, interpretata da Lucy Lawless. Il nome Xena è un aggettivo greco (ξένη xènē) che significa "straniera", ed è stato suggerito da Dino De Laurentiis.
Olimpia, ma il suo nome originale è Gabrielle, è interpretata da Renée O'Connor. È possibile sentire il nome originale nell'episodio/musical Xena e la ruota del fato, in cui tutti cantano a lei come "Gabrielle". Nella puntata Fallen Angel, diventa temporaneamente un arcangelo; visto che gli arcangeli conosciuti nella Bibbia sono tre (Gabriele, Michele e Raffaele), e visto che Michele e Raffaele sono presenti nella puntata e in altre successive, Olimpia rappresenta il terzo arcangelo. La scelta di tradurre il nome con Olimpia può essere dovuta al fatto che il nome Gabriella è troppo lungo da pronunciare (a differenza dell'originale inglese), e sarebbe risultato abbastanza anacronistico in un'epopea ambientata nell'antica Grecia.


=== RicorrentiModifica ===
Andromeda, giovane amazzone, interpretata da Jennifer Sky
Anfitea, regina delle Amazzoni, interpretata da Danielle Cormack
Antinea, sciamana amazzone, interpretata da Claire Stansfield
Aristarco, padre del figlio di Xena, Seleuco, interpretato da Marton Csokas
Autolico, il sedicente re dei ladri, interpretato da Bruce Campbell
Belur, curatore e maestro, interpretato da Tim Omundson
Bruto, braccio destro di Cesare, interpretato nelle stagioni 2 e 3 da Grant Triplow e nelle stagioni 4, 5 e 6 da David Franklin
Callisto, la nemesi di Xena, interpretata da Hudson Leick
Corilo (Joxer), l'aspirante guerriero, interpretato da Ted Raimi
Discordia, dea della retribuzione, interpretata da Meighan Desmond
Draco, signore della guerra e precedentemente amico di Xena, interpretato da Jay Laga'aia
Hercules, l'uomo a cui si deve la conversione di Xena dal male al bene, interpretato da Kevin Sorbo
Evi, la figlia di Xena, interpretata da Adrienne Wilkinson; chiamata anche Livia
Giulio Cesare, interesse amore/odio di Xena, interpretato da Karl Urban
Iolao, il migliore amico di Hercules, interpretato da Michael Hurst
Irene, la madre di Xena, interpretata da Darien Takle
Leuca, la sorella di Olimpia, interpretata da Willa O'Neill
Marcus, uno dei precedenti amori di Xena, interpretato da Bobby Hosea
Marte, il dio della guerra, interpretato da Kevin Tod Smith
Michele, arcangelo celeste, interpretato da Charles Mesure
Speranza, figlia di Olimpia e del Signore del fuoco
Minia, buona amica di Xena ed Olimpia, interpretata da Alison Wall
Varia, giovane regina delle amazzoni, interpretata da Tsianina Joelson
Velsinea, Amazzone vagabonda che diventa dea del caos dopo aver mangiato l'ambrosia, interpretata da Melinda Clarke
Venere, dea dell'amore, interpretata da Alexandra Tydings


== Cicli di storieModifica ==
Sebbene le prime stagioni avessero episodi a sé stanti, dove il conflitto era generalmente risolto entro la fine dell'episodio, la seconda stagione segnò un cambiamento dell'atmosfera quando la serie iniziò ad adottare i cicli di storie che potevano occupare una stagione o più.


=== Le amazzoniModifica ===
Nel suo passato guerriero, Xena è stata responsabile di aver separato le amazzoni. Esse erano originariamente una nazione unita e potente, ma Xena fece sì che si spaccassero in piccole fazioni e si disperdessero per il mondo. Per questo, molte amazzoni non si fidano di Xena, nonostante rispettino le sue abilità di guerriera. Olimpia, al contrario, durante il suo primo incontro con una tribù amazzone (Xena e la lotta tra centauri e amazzoni) si lancia su un'amazzone chiamata Terreis per proteggerla da una pioggia di frecce. Nonostante Terreis stesse già morendo, fu impressionata dal coraggio di Olimpia e le diede il diritto di casta. Si scopre poi che Terreis era la prossima in linea diretta a governare sulla sua tribù, e dando ad Olimpia il diritto di casta, Olimpia diventa effettivamente una principessa amazzone.
Questo incontro fortuito porta all'accettazione di Olimpia tra le amazzoni, insieme a tutte le complicazioni portate. Sebbene Olimpia decida di continuare a seguire Xena nelle sue avventure, è occasionalmente chiamata dalle sue sorelle Amazzoni in periodi di necessità o per adempiere ai suoi doveri di principessa.


=== Il Ciclo di Dahak / la spaccaturaModifica ===
Il più unico dei cicli di storie della serie coinvolgeva il dio Dahak, un cattivo creato appositamente per la serie. Nell'episodio Xena contro il testimone di Dahak della terza stagione, Olimpia incontra un gruppo di discepoli religiosi che adorano l'"unico vero dio". Attratta dalla loro apparente devozione, Olimpia li segue al loro tempio, ma la sua curiosità porta alla tragedia quando scopre che la religione di questo dio (Dahak) è fondata sulla morte e sulla distruzione. Olimpia è attirata lì a causa della sua innocenza, e quando è convinta con l'inganno a uccidere una persona, completa un rituale oscuro che la mette incinta del figlio di Dahak.
La derivante gravidanza di Olimpia (Xena e la Speranza di Olimpia) è innaturale. Xena riconosce il bambino per quello che è e insiste che deve essere ucciso appena nasce. Olimpia, però, è sopraffatta da istinti materni e chiama sua figlia Speranza perché crede che sia quello che la bambina rappresenta. Dopo averla data alla luce, Olimpia inganna Xena convincendola di aver buttato Speranza da un dirupo, quando invece l'aveva messa in un cesto e abbandonata su un fiume. Questa mancanza di fiducia dà inizio a quello che molti fan chiamano la spaccatura, un periodo difficile nella relazione tra Xena e Olimpia che le porta ad allontanarsi l'una dall'altra.
In seguito Xena e Olimpia finiscono con l'incontrare di nuovo Speranza (Xena e la figlia del Male), anche se a causa delle sue origini sovrannaturali è già quasi adolescente. I raggiri di Speranza mettono Xena e Olimpia l'una contro l'altra, causando la morte di Seleuco, l'unico figlio di Xena. A questo punto Olimpia capisce le vere intenzioni di Speranza e l'avvelena, ma ormai è troppo tardi per rimediare.
La spaccatura si risolve nel surreale episodio-musical (Xena e la Ruota del Fato) che presenta diversi personaggi mentre cantano e ballano in un mondo onirico. L'arco di Dahak, però, continua nel finale della terza stagione (Xena e la rinascita di una dea e Xena e il sacrificio supremo) e l'episodio della quarta stagione Xena contro il Distruttore dove infine Speranza va incontro alla morte. Stranamente, seppure siano state Xena e Olimpia a dare inizio al ciclo di Dahak, la risoluzione avviene definitivamente nella serie parallela Hercules, dove il protagonista della serie deve affrontare e sconfiggere lo stesso Dahak.


== Colonna sonoraModifica ==
La sigla, le musiche e i temi principali della serie sono stati composti da Joseph LoDuca, che ha anche scritto i testi delle canzoni dell'episodio musical Xena e la Ruota del Fato (The Bitter Suite). Il tema della sigla deriva da una canzone popolare bulgara, Kaval sviri, ed è cantata dal Bulgarian State Television Female Vocal Choir. Il brano originale Kaval sviri si può sentire quando Xena combatte con Hercules nell'episodio Hercules e la bestia feroce.
Le musiche di Xena - Principessa guerriera sono state accolte positivamente da parte della critica e hanno fatto guadagnare a LoDuca sette nomination agli Emmy Awards e un premio - sempre agli Emmy - come "Miglior composizione musicale per una serie tv (Drammatica)" per l'episodio della quinta stagione Xena e il ritorno dall'Aldilà (Fallen Angel) nel 2000.
La maggior parte delle musiche della serie televisiva sono state racchiuse in sei cofanetti, ognuno dei quali contiene un CD; fa eccezione la colonna sonora della sesta stagione, composta da due CD, il secondo dei quali contiene musiche delle stagioni precedenti che non erano presenti nei cofanetti relativi. Due degli album contengono le canzoni delle due puntate musical della serie, Xena e la Ruota del Fato (The Bitter Suite, terza stagione) e Xena e la lira di Tersicore (Lyre, Lyre, Hearts on Fire, quinta stagione). Mentre il primo contiene canzoni originali e le musiche della puntata ad esso relativo, le canzoni del secondo sono cover di brani già realizzati e contiene inoltre le musiche di altri episodi.


== Influenza culturaleModifica ==
Xena - Principessa guerriera è stata accreditata da molti, inclusi il creatore di Buffy l'ammazzavampiri, Joss Whedon, con una crescita dei successi di telefilm con eroine come Buffy, Max di Dark Angel, Sydney Bristow di Alias, e la Sposa Kill Bill di Quentin Tarantino. Tarantino è un fan entusiasta di Xena, fatto discusso nel DVD Double Dare, un documentario del 2005 sulle stuntwomen di Hollywood in Xena e Kill Bill come Zoë Bell.
Xena è diventata un sinonimo di donna "dura", combattiva ed è comunemente utilizzata nelle riviste e nelle recensioni dei film. Ad esempio, Ginevra, interpretata da Keira Knightley che nel film del 2004 King Arthur appariva come una guerriera, è stata paragonata a Xena da molti critici. E anche nel 2005, una recensione del Chicago Daily Herald su una produzione dell'Henry IV di Shakespeare in cui molti dei ruoli maschili erano interpretati da donne fu intitolata "Shakespeare incontra Xena". L'autore notava come il pubblico di oggi possa facilmente accettare di vedere delle donne protagoniste delle grandi scene di battaglie e combattimenti dello spettacolo, grazie alla "abitudine acquisita a vedere donne guerriere come Xena". L'ex segretario di Stato statunitense Condoleezza Rice è stata soprannominata "principessa guerriera" dal suo staff.


=== Nella televisioneModifica ===
Nell'episodio che conclude la quinta stagione del telefilm Streghe, dopo essere stata privata dei poteri che l'avevano resa la dea della guerra, Paige esclama: "No, I do not miss being a warrior princess" (No, non mi manca essere una principessa guerriera"). Un altro riferimento a Xena viene fatto anche nell'episodio successivo, il primo della sesta stagione, quando un uomo dice, riguardo agli abiti indossati dalle protagoniste: "What, is there a Xena convention in town or something?" (Cosa c'è, un convegno dedicato a Xena in città o qualcosa del genere?). Entrambi i riferimenti sono andati perduti nel doppiaggio italiano.
Nel finale di Seinfeld (1998) compare una conversazione tra Jerry Seinfeld e suo padre nella quale il padre afferma che l'unico programma che guarda è Xena - Principessa guerriera e sottolinea come Xena debba essere alta 1 metro e 98 centimetri (6 piedi e 6 pollici). Il signor Seinfeld domanda a Jerry se anche lui guarda la serie, e Jerry risponde "Sì, è abbastanza buona."
Nel pilot di Dark Angel apprendiamo che, in un 2019 post-apocalittico, Xena è ancora in onda e Original Cindy deve correre a casa guardare una puntata. Quando poi la ragazza si trasferisce da Max (Distruggete gli X5, 1x13) la prima cosa che appende nella sua camera da letto è un poster di Xena. Inoltre, poco prima che Original Cindy si trasferisse da Max, quest'ultima portando temporaneamente le sue cose alla Jam Pony, sullo schienale di una sedia, notiamo un adesivo con la scritta: "Xena Rules!"
In un episodio di Buffy l'ammazzavampiri (Halloween, 2x06), Willow afferma riguardo all'abito di Buffy: "Non si sarebbe potuta vestire come Xena?"
In un episodio di Will & Grace (Grace, Replaced, 1x18) Will trova Grace e Val che litigano sul pavimento ed esclama "Hey! Gabrielle, Xena, break it up!" ("Ehi, Xena e Olimpia, piantatela!")
In un episodio di Futurama, (Attacco Alieno, 1x12), Fry esclama, pilotando una navetta spaziale contro un attacco alieno, "I'm gonna be a hero like Luke Skywalker or Captain Janeway or Xena!" ("Sarò un eroe come Luke Skywalker, o Capitan Janeway o Xena!")
In Pappa e ciccia (Pampered to a Pulp, 22 ottobre 1996), una terapia di regressione nella vita passata causa a Roseanne un sogno nel quale lei interpreta un personaggio simile a Xena.
Ne I Simpsons riferimenti a Xena in tre episodi: Mayored to the Mob (10 x 09) nel quale una donna travestita da Xena è a un convegno di fantascienza; Tree House of Horror (11 x 04), nel quale compare l'attrice Lucy Lawless; e Children of a Lesser God (12 x 20), nel quale si vede un poster di Xena attaccato a un muro.
Il telefilm comico canadese This Hour Has 22 Minutes mostra una scena ricorrente nella quale il personaggio Marg Delahunty (Mary Walsh) abborda reali politici canadesi vestita con un costume da Xena presentandosi come "Marg, la principessa guerriera".
Il 13 marzo 2006 The Tonight Show con Jay Leno presenta una parodia di Xena usando un filmato di George W. Bush e la first lady Laura Bush. Nel filmato, la signora Bush parla di quanto sia orgogliosa che il Presidente sostenga le donne forti e che abbia delle donne forti nel suo entourage. Nella parodia, appare un fumetto che mostra Bush in un video di Xena mentre combatte i "cattivi" con il sottofondo della voce di Bush che dice che vorrebbe quella "donna Xena" nel suo entourage perché è la donna più forte che conosca, e vederla combattere i "cattivoni" lo fa fremere.
In un episodio di Entourage (I Love You Too), Vanessa Angel fa un'apparizione come parodia di Xena, il cui spettacolo ha oscurato la fama del programma dal quale è nato, Il principe vichingo di Johnny Chase. Questo è un riferimento a Xena, che è diventata un'icona culturale molto più famosa dell'Hercules della serie TV. L'uso di Angel in questo ruolo è anche un riferimento al fatto che Angel era originariamente candidata al ruolo di Xena. Lei si ammalò e non poté compiere il viaggio in Nuova Zelanda per girare la serie, e il ruolo fu dato a Lucy Lawless.
Ne Il laboratorio di Dexter nell'episodio Momdark la madre di Dexter salta da una finestra lanciando il grido di battaglia di Xena.
In Una mamma per amica Rory, nel bagno delle ragazze, litigando con una studentessa accanitasi su di lei, inizia a ribattere dicendo: "D'accordo Xena, calma"
Nel telefilm Ragazze a Beverly Hills, la protagonista viene rinchiusa in un ripostiglio e, per forzare l'uscita, si traveste da Xena affermando: "Io non mi sento solo una semplice guerriera, anzi, mi sento una principessa guerriera"
Nell'episodio 22 (Cospirazione) della settima stagione di CSI Las Vegas si parla di una razza aliena rettile proveniente dalla Costellazione del Drago che può essere uccisa solo tagliando la testa con una spada. Durante una perquisizione Katrine trova una spada e Jim si rivolge a lei dicendo: "Beh, salve Xena!", in più durante un interrogatorio, Grissom fa vedere a una sospettata un foglio dove è disegnata una donna vestita da guerriero chiaramente molto simile a Xena e sempre la sospettata riferisce così: "Quella è la protettrice dell'umanità!".
Nell'episodio 46 di "You're Under Arrest" un bambino si riferisce a Natsumi dicendo "è la donna-Xena di Bokuto!" facendo riferimento alla sua forza e al suo spirito combattivo.


=== Nel cinemaModifica ===
Nel film Wrong Turn 2 - Senza via di uscita, uno dei protagonisti, Jonesy, paragona a Xena una sua compagna di sventura, dato il suo coraggio.
Nel film Thor un ragazzo chiama uno dei protagonisti Xena.


=== FandomModifica ===
Stabilire se Xena e Gabrielle fossero amanti è stato oggetto di grande interesse e dibattito tra gli spettatori. Questa questione è stata lasciata volutamente ambigua dagli autori della serie. Scherzi, allusioni, e altre tracce di una relazione sentimentale tra Xena e Gabrielle erano chiamate "subtext lesbico" o semplicemente "subtext" dai fan.
Il fandom di Xena ha reso famoso anche il termine Altfic (da "fiction alternativa") per riferirsi al romanticismo omosessuale fan fiction. Molti fan percepirono che il termine slash fiction portava con sé la caratteristica di raccontare solo di coppie uomo/uomo e di non dare una buona descrizione per fan fiction romantiche su Xena e Gabrielle.
Un altro termine speciale del fandom è "Uber", nel 1997 Kym Taborn del fansito Whoosh.org, lo usò diverse volte con il nome di un personaggio ("UberXena") e qualche volta come nome di un sottogenere di fan fiction ("Uberfic"). Nelle Uberfic di Xena, Xena, Gabrielle, ed altri personaggi compaiono in culture diverse in tempi diversi, dalla preistoria al futuro, attraverso la reincarnazione o mezzi soprannaturali. Storie di questo tipo furono ispirate inizialmente dall'episodio The Xena Scrolls, che mostravano donne molto simili a loro, discendenti di Xena a Gabrielle che vivevano negli anni quaranta. In episodi successivi del telefilm c'erano future reincarnazioni di Xena e Gabrielle sia in India che negli Stati Uniti.


=== AstronomiaModifica ===
Xena è rimasto per alcuni anni il nome non ufficiale di Eris, il principale pianeta nano del sistema solare, prima che l'Unione astronomica internazionale gli assegnasse un nome definitivo. Il satellite del pianeta nano, Disnomia, venne battezzato Gabrielle, in onore di Olimpia, la compagna di Xena.


== NoteModifica ==
^ a b Xena Gets the Axe, BBC News, 17 ottobre 2000. URL consultato il 2 novembre 2007.
^ La pronuncia xina (con e pronunciata i) segue l'uso inglese. La forma ξένη xènē è quella usuale nel dialetto ionico-attico (il tipo di greco antico comunemente studiato).
^ Wrong Turn 2: Dead End (Video 2007) - Connections - IMDb
^ Thor (2011) - Connections - IMDb
^ Xena and Gabrielle: Lesbian Icons, AfterEllen.com. URL consultato il 31 ottobre 2006.
^ Lunacy, Definitions, 26 febbraio 2006. URL consultato il 4 febbraio 2007 (archiviato dall'url originale il 27 gennaio 2007).
^ Xena and Gabrielle (PDF) su Status, gennaio 2006. URL consultato il 3 maggio 2007.


== Altri progettiModifica ==

 Wikimedia Commons contiene immagini o altri file su Xena - Principessa guerriera


== Collegamenti esterniModifica ==
(EN) Xena - Principessa guerriera in Internet Movie Database, IMDb.com Inc.
Xena - Principessa guerriera in Il mondo dei doppiatori, AntonioGenna.net.
Scheda su Xena - Principessa guerriera di MyMoviesXavier Cugat, nome d'arte di Francesc d'Asís Xavier Cugat Mingall de Bru i Deulofeu (Girona, 1º gennaio 1900 – Barcellona, 27 ottobre 1990), è stato un musicista e direttore d'orchestra spagnolo di nascita, cubano d'adozione e statunitense per formazione.
È considerato uno fra gli artisti che hanno maggiormente influenzato con sonorità latino-americane la musica popolare degli Stati Uniti. Uno dei suoi epigoni è stato il trombettista e direttore d'orchestra cubano re del mambo Perez Prado.
Sposato dal 1952 al 1964 con l'attrice-cantante Abbe Lane, è apparso in numerosi film interpretando se stesso come direttore d'orchestra.
Come bandleader è stato a capo di diverse formazioni orchestrali - fra le altre: Xavier Cugat and Charo, Cugat and His Gigolos, Xavier Cugat and His Orchestra, The Xavier Cugat Orchestra - e il suo nome è incluso fra quello delle celebrità della Hollywood Walk of Fame.


== Biografia ==
Originario della Catalogna, ancora in tenera età emigrò con la sua famiglia a Cuba. Portato istintivamente alla musica, iniziò a studiare violino entrando a far parte quando non era ancora adolescente, con il nome di Francis Cugat, dell'Orchestra del Teatro Nazionale dell'Avana.
Il 6 luglio 1915 la famiglia Cugat si trasferì a New York a bordo della S.S. Havana. Qui Cugat debuttò nel mondo dello spettacolo iniziando a suonare con un gruppo musicale chiamato The Gigolos, specializzato in un repertorio di musiche per tango, ballo all'epoca assai in voga.
Successivamente andò a lavorare come cartoonist al Los Angeles Times, specializzandosi nel disegno di immagini caricaturali.
Nei tardi anni venti, con l'avvento del cinema sonoro, fondò una nuova orchestra specializzata in tanghi apparendo dapprima in cortometraggi e successivamente in lungometraggi. Contestualmente, la sua orchestra inaugurava - anno 1931 - la stagione del Waldorf Astoria Hotel, di cui è stato poi un'attrazione fissa.


== Il cinema ==
Negli anni successivi, Cugat viaggiò ininterrottamente fra New Yok e Los Angeles tenendo spettacoli nei locali degli alberghi alla moda e per la radio, senza trascurare l'attività cinematografica (Week-end at the Waldorf,1945, e Neptune's Daughter, 1949).
Il grande successo gli arrise nel 1940, con l'incisione del brano Perfidia, cantato da Miguelito Valdés, divenuto uno standard della musica slow. Da allora si sono susseguite numerose incisioni di brani latino-americani al ritmo di conga e basati sul tempo di mambo e cha-cha-cha, fino a giungere al twist dei tardi anni cinquanta.


== Vita privata ==
Cugat è stato sposato per cinque volte: oltre alle nozze con Abbe Lane (1952-1964), è stato unito in matrimonio a Rita Montaner, a Carmen Castillo (dal 1929 al 1946), a Lorraine Allen (dal 1947 al 1952), alla danzatrice di salsa Charo (sposata nel 1966 con una fastosa cerimonia al rinnovato Caesars Palace di Las Vegas).
Al fianco di Abbe Lane, e fino al divorzio, ha tenuto molti spettacoli apparendo anche in film prodotti per il mercato cinematografico italiano e per la televisione italiana come Controcanale condotto da Corrado nel 1960.


== Cugat nella cultura di massa ==

Xavier Cugat è entrato, come personaggio dello showbiz, nella cultura popolare ed è stato citato in diverse circostanze:
nel film A Goofy Movie in cui Goofy lo definisce the Mambo King.
nell'episodio di I Love Lucy (Lucy ed io) Lucy Goes to Scotland quando Lucy-Lucille Ball porge a Ricky Ricardo, anch'egli musicista cubano, un LP in cui è scritto “Xavier McCugat?!”.
nella canzone Joe le taxi di Vanessa Paradis.
diverse canzoni, fra cui Perfidia sono state usate per i film Wong Kar-wai Days of Being Wild e '2046
nella terza scena della commedia Un tram chiamato desiderio.
in un episodio della serie televisiva M*A*S*H Hawkeye afferma che l'unico latino che conosce è Xavier Cugat.
In un episodio della terza stagione di Frasier - Moon Dance - il suo nome viene citato due volte.
Cugat e Ben & Jerry sono parodiati in un episodio de I Simpsons in cui Lisa degusta un gelato chiamato Xavier Nougat. In un altro episodio, Bart lo cita correttamente come “Xavier Cugat”.
nella serie radiofonica della ZBS Foundation Ruby the Galactic Gumshoe, Cugat è una sorta di santo patrono dei Moles of Zeeboos, umanoidi amanti del tango. Ugualmente, un mese del calendario dei Mole porta il nome Cugat.
nella commedia del 1983 di Tom Griffin The Boys Next Door, uno dei personaggi fa più volte riferimento a Cugat.
la canzone Yo Te Amo Mucho è inserita nel film del 2005 The Matador nella scena in cui Pierce Brosnan sta guardando la tv in un albergo.
Cugat è citato nel film del 1973 di Woody Allen Sleepers nella scena in cui Diane Keaton, cercando un superlativo a proposito di un'opera d'arte moderna, esclama: È più grande di Margaret Keane! È Cugat!.
Ancora Cugat è citato in un episodio di All in the Family in occasione di una partita di trivia game basato sulle iniziali dei direttori d'orchestra.
musiche di Cugat fanno da sottofondo sulla Radio Espantoso del Grand Theft Auto: Vice City.
il giorno in cui il musicista è nato - 1º gennaio 1900 - era considerato in Spagna talmente importante, come primo giorno del XX secolo, tanto da consentire a lui e ai suoi fratelli di evitare il servizio di leva. Il padre, che era un prigioniero politico, per lo stesso motivo venne rilasciato di prigione.
in uno dei primi numeri di Mad Magazine si cita Cugat come il "Xubirant Catgut" che dirige il brano How're Ya Gonna Keep 'em Down on the Farm (After They've Seen Paree!) Mambo?.
Nel videogioco GTA:Vice city, il brano "Jamay" fa parte della colonna sonora e può essere ascoltato su Radio Espantoso, una delle stazioni radio fittizie del gioco.


== Filmografia ==


=== Attore ===
La vedova allegra (The Merry Widow), regia di Erich von Stroheim
A Spanish Ensemble
Mexicana, regia di Gus Edwards (1929)
La sferzata
Go West Young Man, regia di Henry Hathaway (1936)
Let's Go Latin
Non sei mai stata così bella , regia di William A. Seiter (1942)
La taverna delle stelle (Stage Door Canteen), regia di Frank Borzage (1943)
The Heat's On
Due ragazze e un marinaio (Two Girls and a Sailor), regia di Richard Thorpe (1944)
Bellezze al bagno (Bathing Beauty) regia di George Sidney (1944)
Grand hotel Astoria
Vacanze al Messico (Holiday in Mexico), regia di George Sidney (1946)
Licenza d'amore
Ti avrò per sempre (This Time for Keeps) di Richard Thorpe (1947)
Su di un'isola con te
Così sono le donne (A Date with Judy), regia di Richard Thorpe (1948)
Crociera di lusso (Luxury Liner), regia di Richard Whorf (1948)
La figlia di Nettuno (Neptune's Daughter), regia di Edward Buzzell (1949)
Xavier Cugat and His Orchestra
Il sindacato di Chicago
Incantesimo (The Eddy Duchin Story), regia di George Sidney (1956)
Donatella, regia di Mario Monicelli (1956)
A sud niente di nuovo, regia di Giorgio Simonelli (1957)
Das Feuerschiff
The Monitors
The Phynx
Nunca en horas de clase, regia di Jose Antonio de la Loma (José Antonio de la Loma) (1978)
Taxi, regia di Simó Fàbregas (1980)


== Note ==
^ Fonte: note dall'album The Great Band Era, 1966.


== Altri progetti ==

 Wikimedia Commons contiene immagini o altri file su Xavier Cugat


== Collegamenti esterni ==
(EN) Xavier Cugat in Internet Movie Database, IMDb.com Inc.
(EN) Legacyrecordings.com - Approfondimento
(EN) Quasimodobell.com - DiscografiaMaria da Graça Meneghel, conosciuta con lo pseudonimo di Xuxa (Santa Rosa, 27 marzo 1963), è una conduttrice televisiva, attrice, cantante imprenditrice brasiliana.
È una delle più importanti personalità pubbliche del Brasile e conosciuta in altri paesi del Sudamerica, come l'Argentina, l'Uruguay e il Cile. I suoi vari spettacoli, album e shows televisivi sono stati trasmessi in portoghese, spagnolo e inglese. In Brasile ha ricevuto l'epiteto Rainha dos Baixinhos (Regina dei Piccolini) per il grande successo dei suoi programmi destinati al pubblico infantile.
Oltre alla sua attività in TV, Xuxa è un'attrice che ha partecipato ad oltre venti film; ha anche partecipato ad alcune telenovelas .
Xuxa è discendente di italiani del comune di Imer, provincia autonoma di Trento. Nel 2013 ha ottenuto la cittadinanza italiana, riconosciuta per iure sanguinis. Xuxa ha accumulato una fortuna di più 500 milioni di dollari nella sua carriera ormai ultratrentennale. 


== Vita privata ==
Xuxa ha una figlia, Sasha, nata dalla relazione con l'attore Luciano Szafir.


== Note ==
^ Nunca houve uma mulher como Xuxa, Revista Veja, 27 marzo 2002 (in portoghese)
^ ancine.gov.br Ancine (in portoghese)
^ Xuxa conquista cidadania italiana e planeja viagem, Terra, 15 maggio 2013 (in portoghese).
^ Template:Citar web


== Altri progetti ==

 Wikimedia Commons contiene immagini o altri file su Xuxa Meneghel


== Collegamenti esterni ==
Sito ufficialeWarren Zevon (Chicago, 24 gennaio 1947 – Los Angeles, 7 settembre 2003) è stato un cantautore, chitarrista, pianista rock statunitense. È stato tra i cantautori statunitensi più acuti e irriverenti della sua epoca.


== Biografia ==
Figlio di un giocatore d'azzardo, nacque a Chicago (USA) ma crebbe tra California ed Arizona. A 16 anni a seguito del divorzio dei genitori partì per New York con l'auto vinta dal padre alla ricerca del successo come cantante folk. Nel 1966 tornò in California come cantante nel duo folk Lyme & Cybelle, era anche un buon pianista e chitarrista. Debuttò come solista nel 1969 con Wanted Dead or Alive che passò però inosservato, in seguito compose le musiche per jingle pubblicitari e collaborò con gli Everly Brothers.
Il successo arrivò però grazie al supporto dall'amico Jackson Browne che gli procurò un contratto con l'Asylum Records. Browne produsse i suoi primi 2 album: Warren Zevon (1976), con la canzone I'll Sleep When I'm Dead e Excitable Boy (1978) con Werewolves of London che uscita come singolo ottenne un buon successo commerciale. Dopo due anni passati a disintossicarsi dall'alcol pubblicò nel 1980 Bad Luck Streak in Dancing School per la Elektra, seguito l'anno successivo dal live Stand in the Fire
Zevon è stato un autore i cui testi sono stati apprezzati per il valore poetico ma anche per l'impegno sociale e il sapore vagamente profetico. Scriveva infatti nel 1982 nella canzone The Envoy, titolo-guida dell'album omonimo ispiratogli dai racconti di un diplomatico statunitense, Philip Habib, impegnato nell'incursione israeliana in Libano del 1982.
.
Ricade nella dipendenza dall'alcol e solo nel 1987 ritorna sulle scene registrando assieme a 3/4 dei R.E.M. (Peter Buck, Mike Mills e Bill Berry) dapprima il suo nuovo disco Sentimental Hygiene, e poi un album di cover pubblicate solo nel 1990 dalla Giants Records a nome Hindu Love Gods. Nel 1989 pubblica per Virgin Transverse City, sorta di concept album sul fenomeno letterario del cyberpunk e che vede la collaborazione di grossi artisti come Jerry Garcia, David Gilmour, Neil Young, Benmont Tench.
Mr. Bad Example del 1991 segna un ritorno alle origini. Learning to Flinch del 1993 è il suo secondo album dal vivo. Nel 1995 pubblica Mutineer con la collaborazione di David Lindley, Bruce Hornsby e Rosemary Butler. Nel 2000 pubblica Life'll Kill Ya. My Ride's Here del 2002 vede la partecipazione di David Letterman. Nel 2002 gli viene diagnosticato un male incurabile. Dopo aver suonato in carriera assieme a molti musicisti di valore - fra cui Bruce Springsteen, Waddy Watchel, David Landau, Leland Sklar, Jeff Porcaro e Don Henley - ammalato e consapevole di essere prossimo a morire, chiamò a raccolta tutti i suoi amici per incidere il suo ultimo album, The Wind (2003): cantò così nella canzone, registrata nella sua camera da letto, che chiude, quasi come fosse un testamento sentimentale e spirituale al tempo stesso, il suo ultimo lavoro:
.


== Discografia ==


=== Album studio ===
Wanted Dead or Alive - 1969
Warren Zevon - 1976
Excitable Boy - 1978
Bad Luck Streak in Dancing School - 1980
The Envoy - 1982
Sentimental Hygiene - 1987
Transverse City - 1989
Mr. Bad Example - 1991
Mutineer - 1995
Life'll Kill Ya - 2000
My Ride's Here - 2002
The Wind - 2003


=== Live ===
Stand in the Fire - 1981
Learning to Flinch - 1993


=== Raccolte ===
A Quiet Normal Life: The Best of Warren Zevon - 1986
I'll Sleep When I'm Dead (An Anthology) - 1996
Genius: The Best of Warren Zevon - 2002
Reconsider Me: The Love Songs - 2006
Preludes - Rare and Unreleased Recordings - 2007


== Note ==
^ a b c d e (EN) Warren Zevon su AllMusic, All Media Network.
^ The History of Rock Music. Warren Zevon: biography, discography, reviews, links
^ Warren Zevon | AllMusicAlfred Matthew "Weird Al" Yankovic (Lynwood, 23 ottobre 1959) è un cantautore, fisarmonicista, comico e attore statunitense.
Si dedica prevalentemente a creare cover parodistiche comiche di canzoni molto note.


== Biografia ==
Alfred Matthew Yankovic, in arte "Weird Al" Yankovic, nasce a Lynwood (California) da padre statunitense di origini serbe e da madre statunitense di origini inglesi ed Italiane. Ha cominciato a suonare la fisarmonica a sette anni, arrivando a dominare lo strumento all'età di dieci. Dopo aver ascoltato lo show radiofonico del Dr. Demento (un programma di musica umoristica), nel 1976 Al mandò al "dottore" un nastro con una canzone intitolata Belvedere Cruising.
A quel tempo Al aveva diciassette anni e frequentava la Lynwood High School nella città Lynwood, California con eccellenti risultati, ma quel nastro fu inaspettatamente l'inizio della sua carriera. Tre anni dopo Al era studente di architettura alla California Polytechnic State University e disc jockey presso la "San Luis Obispo radio station" (KCPR); dato che My Sharona dei The Knack era in cima alle classifiche e il gruppo avrebbe suonato all'università, Al compose una parodia intitolata My Bologna: i Knack la trovarono divertente e fecero in modo che la canzone uscisse sotto la loro etichetta discografica, Capitol Records, che stipulò con Al un contratto di sei mesi.
Nel 1980 Al lavorava alla Westwood One, la radio di Dr. Demento, quando annunciò di aver scritto un'altra parodia. Con l'aiuto di Jon Schwartz (batterista), Al compose Another One Rides the Bus, parodia di Another One Bites the Dust dei Queen. Nel 1981 portò Al in tour per la prima volta, come parte dello spettacolo di Dr. Demento; le sue esibizioni di parodie rock con la fisarmonica erano molto seguite, tanto che Jay Levey decise di diventare il suo manager. Jay consigliò ad Al di formare una band, così diede inizio alle audizioni: ne risultarono Steve Jay al basso, Jim West alla chitarra e Jon Schwartz alla batteria.
Nel 1988 pubblica il suo album di maggiore successo, Even Worse, che contiene brani quali Lasagna, parodia della canzone La Bamba dei Los Lobos, e Fat, parodia della canzone Bad di Michael Jackson. Quest'ultimo pezzo vinse un Grammy nella categoria "Miglior video musicale" nel 1988. La canzone parla di un uomo obeso fiero della sua forma fisica. Il videoclip di Fat è una parodia di quello di Bad e venne usata la stessa metropolitana presente nel video originale di Michael Jackson, ma all'inizio della canzone Yankovic si trasforma in un uomo grasso e anche i ballerini che danzano insieme a lui sono obesi.
Nel 1991 alla band si aggiunse il tastierista Rubén Valtierra. Al afferma di essere stato ispirato da Allan Sherman, il cui ritratto in miniatura è semi nascosto sulla copertina del suo primo album. A partire dalla metà degli anni novanta è apparso annualmente alla Minnesota State Fair. Sebbene sia maggiormente conosciuto per le sue parodie, Yankovic ha inciso un gran numero di canzoni originali, come Why does this Always Happen to Me? e Hardware Store. Il suo lavoro si basa molto sulla satira della cultura popolare: televisione, film, cibo, canzoni famose e perfino notizie contemporanee.
L'umorismo di Yankovic tende a creare contrasti inaspettati tra l'immagine dell'artista e il contenuto della canzone; alcune delle sue canzoni originali sono "parodie di stile", dove prende l'intero operato di un gruppo musicale e lo rielabora parodisticamente. Due gruppi su cui ha lavorato sono Devo (con Dare to be Stupid) e They Might Be Giants (Everything You Know is Wrong). Buona parte dei suoi videoclip sono anch'essi parodie dalle clip originarie. L'esempio più calzante è con le due cover di Michael Jackson, prima Eat it (da Beat It), poi Fat (da Bad), entrambi realizzati nelle stesse location e con gli stessi figuranti. Altrettanto fece successivamente con Smells Like Teen Spirit dei Nirvana, divenuto Smells Like Nirvana.
Anche se il look di Al consisteva in capelli corti e ricci, occhiali e baffi, nel 1998, dopo essersi sottoposto alla LASIK per correggere la sua miopia, decise di radersi i baffi definitivamente e di farsi crescere i capelli. Nel 2003 pubblica Poodle Hat. Il singolo dell'album è Couch Potato, parodia di Lose Yourself di Eminem. Il video non è stato prodotto, in quanto Eminem non ha concesso i diritti per girarlo. Yankovic ha ricevuto tre Grammy Awards; nel 2004 è stato candidato alla Rock and Roll Hall of Fame e ha commentato: «I think my chances of ever making it into the Rock & Roll Hall Of Fame are about as good as Milli Vanilli's». (traduzione: "Penso che le mie possibilità di farmi strada nella Rock & Roll Hall Of Fame sono buone quanto quelle dei Milli Vanilli").
Il 9 aprile 2004 i genitori di Al (Nick Louis Yankovic, 86, e Mary, 81) sono stati trovati privi di vita nella loro casa a Fallbrook, apparentemente vittime di avvelenamento da monossido di carbonio. La notte seguente, Al si è presentato al suo concerto a Mankato sperando che la sua musica, che è stata d'aiuto ai suoi fan nei momenti difficili, potesse funzionare anche con lui. Il 21 agosto 2006 pubblica (direttamente come free-download) la canzone sarcastica Don't Download This Song, con cui esprime le sue posizioni critiche nei confronti della RIAA. Il titolo è un omaggio al brano Download This Song del rapper MC Lars (Andrew Robert Nielsen), anch'egli critico nei confronti delle major del disco.
Il 22 agosto 2006 esce anche il video, anch'esso disponibile come free-download. Attualmente, il sito dedicato al brano non è più disponibile (chi tenta di accedervi viene rimandato alla pagina ufficiale dell'artista) ma è possibile guardare il video qui. Il 26 settembre 2006 esce il suo nuovo album dal titolo Straight Outta Lynwood (contenente anche "Don't Download This Song"). Inizialmente il primo singolo doveva essere You're Pitiful, una parodia di You're Beautiful di James Blunt. Dopo che la canzone fu approvata da James e in seguito registrata la Atlantic Records vietò a "Weird Al" di inserire la canzone nell'album. Così Al mise la canzone come free-download nel suo sito. Ancora oggi è possibile scaricare gratuitamente la canzone sul sito ufficiale dell'artista.
Straight Outta Lynwood è il primo album di "Weird Al" che è riuscito ad arrivare al 10º posto nella Billboard Chart, e in più il suo nuovo singolo White & Nerdy è arrivato al 9º posto. L'album ha avuto parecchio successo, ma ancora di più la canzone White & Nerdy che per adesso è tre volte disco di platino (non ancora certificato). L'album è DualDisc: un lato CD audio e l'altro DVD. Nella parte DVD è possibile ascoltare i brani in 5.1 Dolby Surround, è presente la versione karaoke di tutti i brani, un video backstage della lavorazione dell'album e ben 6 video animati delle canzoni originali.
Tutti i video sono stati animati da personaggi noti nell'animazione dei cartoon (Bill Plympton, Thomas Lee, David Lovelace, John Kricfalusi, Katie Rice, Jim Blashfield, Robot Chicken animation team). L'album ha avuto due nomination ai Grammy 2007 (Miglior Album Comedy e Miglior Sistema Surround). La rivista Rolling Stone ha inserito al 77º posto Trapped In The Drive-Thru tra le migliori canzoni del 2006. Nel 2011 partecipa alla serie tv How I Met Your Mother, dove nella settima puntata della settima stagione interpreta proprio se stesso in un piccolo cammeo (la puntata stessa è ricca di riferimenti a lui ed alle sue canzoni). Nel 2014 pubblica l'album Mandatory Fun con 12 nuove tracce.


=== Vita privata ===
Il 10 febbraio 2001, Al sposa Suzanne Krajewski, con la quale ha avuto una figlia, Nina, nata l'11 febbraio 2003. Al è vegano dal 1992, dopo che una sua ex fidanzata gli diede un libro intitolato A New Diet for a New America.


== Gold & Platinum Certification ==
"Weird Al" Yankovic: U.S. GOLD
"Weird Al" Yankovic In 3d: U.S. PLATINUM - Canada: GOLD
Dare To Be Stupid: U.S. PLATINUM
Even Worse: U.S. PLATINUM - Canada: GOLD
Greatest Hits: Canada: GOLD
Off The Deep End: U.S. PLATINUM - Canada: PLATINUM
The Food Album: U.S. GOLD
Alapalooza: U.S. GOLD - Canada: PLATINUM x2
Greatest Hits - Volume II: Canada: GOLD
Bad Hair Day: U.S. PLATINUM - Canada: PLATINUM
Runnin With Scissors: U.S. PLATINUM - Canada: GOLD
Straight Outta Lynwood: U.S. GOLD
(Il singolo di Eat It è stato certificato "Gold" negli USA, Canada e Australia. Running With Scissors e il DVD The Ultimate Video Collection sono certificati "Gold" in Australia)
Tutte queste VHS sono state certificate Gold negli USA:
The "Weird AL" Yankovic video library
Alapalooza: the videos
"Weird Al" Yankovic - LIVE!
Bad Hair Day: the video
The Ultimate Video Collection
(The Ultimate Video Collection è un DVD ed è stato certificato "Platinum" negli USA)


== Posizioni nella Billboard 200 ==
Album:
Weird Al" Yankovic 139 6/25/83
"Weird Al" Yankovic in 3-D 17* 4/28/84
Dare to be stupid 50 8/10/85
Polka Party 177 11/29/86
Even Worse 27* 7/2/88
UHF-Original Motion Picture Soundtrack and Other Stuff 146 8/19/89
Off The Deep End 17* 5/16/92
Alapalooza 46* 10/30/93
Greatest Hits – volume II 198 12/17/94
Bad Hair Day 14 4/27/96
Running with Scissors 16* 7/24/99
Poodle Hat 17* 6/7/03
Straight Outta Lynwood 10* 10/14/06
Singoli:
Another One Rides the Bus 104 3/81
Ricky 63* 5/28/83
I Love Rocky Road 106 8/6/83
Eat It 12* 4/14/84
King of Suede 62* 5/19/84
I Lost on Jeopardy 81 7/7/84
Like a Surgeon 47* 7/13/85
Fat 99* 5/21/88
Smells Like Nirvana 35 5/16/92
Headline News 104 11/5/94
Amish Paradise 53* 4/20/96
Gump 102 6/8/96
White & Nerdy 9* 10/21/06
Canadian Idiot 82* 10/21/06
(Il segno * vicino ai numeri indica che l'album ha continuato a rimanere in classifica col passare delle settimane)


== Altri premi ==
Eat It (American Video Awards, Best Male Performance 1984)
"Weird Al" Yankovic in 3-D (People Magazine - Critic's Choice - One of Year's Top 10 Albums)
Off the Deep End (NARM - Best Selling Comedy Recording 1992)
Smells like Nirvana (Spy Magazine's "Video Of The Year" 1993)
Smells like Nirvana (Rolling Stone's #68 Video on their list of the Top 100 Videos of All Time)
Smells like Nirvana (MTV Video Music Awards, Best Male Performance Nomination 1992)
Best Accordionist of 1989 (Keyboard Magazine)
Amplex Golden Reel Awards (Uno per ogni Gold album)
Donazione delle chiavi della città di Wausau, Wisconsin
Grand Marshall, Lynwood Christmas Parade (2006)


== Apparizioni televisive ==
Per molti anni Al ha condotto Al TV su MTV, generalmente in coincidenza con l'uscita dei suoi album. Per Poodle Hat invece, è apparso su VH1. VH1 ha prodotto un episodio di Behind the Music su Al; non riuscendo a trovare alcun tipo di problema tipico delle rockstar su di lui, si sono soffermati sulla sua presunta solitudine e sul fallimento di UHF - I vidioti (UHF) e Polka Party.
Nel 1997 Al è stato, per un anno, conduttore di un suo programma educativo chiamato The Weird Al Show. Nel 1989 compare come guest star nell'episodio pilota della serie televisiva Just Say Julie.
Al è apparso anche in vari film, specialmente di Leslie Nielsen come ad esempio Una pallottola spuntata, Una pallottola spuntata 33⅓: l'insulto finale e in Spia e lascia spiare, curandone anche la colonna sonora (la intro Spy Hard è una parodia delle intro dei film di James Bond), in alcuni cartoni animati: Fl-Eek Stravaganza (titolo originale: EEK! The Cat), I Simpson, Futurama, The Brak Show, Johnny Bravo, Striperella, Sabrina e Adventure Time, ed è comparso come lottatore nella serie di MTV Celebrity Deathmatch come sfidante dell'ex vicepresidente degli Stati Uniti Al Gore. Nel 2011, è apparso nella settima puntata della settima serie di How I Met Your Mother, interpretando sé stesso.
Viene citato anche nell'ultimo numero del manga Le bizzarre avventure di Jojo-Stardust crusaders
Presta la voce a un personaggio a lui ispirato nella dodicesima puntata della quarta serie di My Little Pony - Friendship is Magic di nome Cheese Sandwich.


== Discografia ==


=== Album in studio ===
Ottenuto un contratto discografico nel 1983, Al ha prodotto un gran numero di album; la seguente lista è aggiornata al 2014:
1983: "Weird Al" Yankovic
1984: "Weird Al" Yankovic in 3-D
1985: Dare to Be Stupid
1986: Polka Party!
1988: Even Worse
1989: UHF - Original Motion Picture Soundtrack and Other Stuff
1992: Off the Deep End
1993: Alapalooza
1996: Bad Hair Day
1999: Running with Scissors
2003: Poodle Hat
2006: Straight Outta Lynwood
2011: Alpocalypse
2014: Mandatory Fun


== Filmografia ==


=== Cinema ===
The Compleat Al (1985)
Tapeheads - Teste matte (Tapeheads, 1988)
Una pallottola spuntata (The Naked Gun: From the Files of Police Squad, 1988)
UHF - I vidioti (UHF, 1989)
Una pallottola spuntata 2½ - L'odore della paura (The Naked Gun 2½: The Smell of the Fear, 1991)
Una pallottola spuntata 33⅓ - L'insulto finale (Naked Gun 33⅓: The Final Insult, 1994)
Safety Patrol (1996)
Spia e lascia spiare (Spy Hard, 1997)
Desperation Boulevard (2002)
Haunted Lighthouse (2003)
Nercore Rising (2008)
Halloween II (2009)
Weird: The Al Yankovic Story (2010) (cortometraggio)


=== Televisione ===
Storie incredibili (Amazing Stories, 1987) - serie TV, 1 episodio
Just Say Julie - serie TV, episodio pilota (1989)
Parker Lewis (Parker Lewis Can't Lose, 1992)
Square One Television - serie TV, 1 episodio (1992)
Nothing Sacred (1997)
Yo Gabba Gabba - serie TV, 1 episodio (2010)
Tim and Eric Awesome Show, Great Job! - serie TV, 7 episodi (2007-2010)
Funny or Die Presents - serie TV, 1 episodio (2010)
How I Met Your Mother (2011)
30 Rock - serie TV, 1 episodio (2012)


=== Cartoni animati ===
Space Ghost Coast to Coast - Se stesso (guest star) (1994-1996)
Fleek! Stravaganza - Se stesso (guest star) (1997)
The Brak Show - Petroleum Joe (2002)
Le tenebrose avventure di Billy & Mandy - Il cappello calamaro (2003 - 2005)
I Simpson - Se stesso (guest star) (2003-2008)
Lilo & Stich - Menestrello (2003)
Johnny Bravo - Se stesso (guest star) (2004)
The Ren and Stimpy Show - Voce (2006)
Robot Chicken - Se stesso (guest star) (2006)
Transformers Animated - Wreck Gar (2008-2009)
Barnyard - Ritorno al cortile - Voce (2010)
Adventure Time - Uomo Banana (2010)
My Little Pony: L'Amicizia è Magica - Cheese Sandwich (2014)


== Doppiatori italiani ==
Oreste Baldini in: UHF - I vidioti
Alberto Angrisano in: Halloween II
Luca Sandri in How I Met Your Mother
Da doppiatore è sostituito da:
Luigi Ferraro in: Le tenebrose avventure di Billy & Mandy
Roberto Draghetti in: I Simpson


== Altri lavori ==
1985 - The Compleat Al: uno pseudo-documentario sulla carriera iniziale di Al, dalla sua nascita al 1985.
1988 - Peter and the Wolf: la versione di Al, con la collaborazione di Wendy Carlos, del classico per bambini Pierino e il lupo di Sergei Prokofiev. La seconda parte dell'album contiene Carnival of the Animals, Part II, una sorta di omaggio a The Carnival of the Animals di Camille Saint-Saens.
1989 - UHF - I vidioti: film satirico incentrato sull'industria della televisione; non ha avuto grande successo. Oltre a Yankovic vi apparivano Michael Richards e Victoria Jackson.
1989 - partecipa al video di Michael Jackson Liberian Girl insieme a numerosi altri artisti.
1989 - suona la fisarmonica nell'album di Crispin Glover The Big Problem ≠ The Solution. The Solution = Let It Be.
1991 - Babalu Music: serie di canzoni su I Love Lucy.
2014 -Epic Rap Battles Of History. Nel 43º episodio ha interpretato Isaac Newton, contro Bill Nye (Nice Peter) e Neil DeGrasse Tyson (Chali2na)


== Note ==
^ GRAMMY Winners Search
^ Michael Jackson Remembered: "Weird Al" Yankovic on Imitation as Flattery
^ Weird Al Yankovic: nuovo album.


== Altri progetti ==

 Wikimedia Commons contiene immagini o altri file su "Weird Al" Yankovic


== Collegamenti esterni ==
Articolo da MusicBlob sul ruolo del cibo nelle parodie di Weird Al
(EN) "Weird Al" Yankovic in Internet Movie Database, IMDb.com Inc.
(EN) sito ufficiale
(EN) testi delle canzoni
(EN) forum di discussione
(EN) "The Not Al Page" mantiene una lista di opere erroneamente attribuite a Weird Al, precisandone le vere origini
(EN) http://weird-al.net
(EN) http://yankovic.org/
(EN) Scheda di "Weird Al" Yankovic su NNDBThomas Woodrow Wilson (Staunton, 28 dicembre 1856 – Washington, 3 febbraio 1924) è stato un politico statunitense.
È stato il 28º presidente degli Stati Uniti (in carica dal 1913 al 1921), mentre in precedenza fu governatore dello stato del New Jersey; anche uomo accademico, ricoprì la carica di presidente dell'Università di Princeton. Divenne il secondo presidente degli Stati Uniti del partito democratico, dopo Andrew Jackson, a essere rieletto per un secondo mandato. Nel 1919 gli venne assegnato il Premio Nobel per la pace.


== Biografia ==


=== Origini e formazione ===
Thomas Woodrow Wilson nacque a Staunton, in Virginia, nel 1856 (è stato l'ultimo presidente degli Stati Uniti ad essere nato in quello stato): i suoi genitori erano il reverendo Joseph Ruggles Wilson e Janet Woodrow. La sua famiglia aveva origini scozzesi-irlandesi e proveniva dall'Irlanda del Nord. Wilson crebbe ad Augusta, nello stato della Georgia e dichiarò sempre che il suo primo ricordo era l'annuncio che era stato eletto Abraham Lincoln e che una guerra stava per arrivare; il padre e la madre di Wilson venivano dall'Ohio, ma simpatizzavano per i sudisti nella guerra di secessione statunitense.
Essi curavano i feriti dei confederati nella loro chiesa e lasciarono uscire loro figlio per andare a vedere Jefferson Davis sfilare in manette tra il vittorioso esercito unionista. Wilson avrebbe sempre ricordato di stare «per un momento al fianco del Generale Lee e di guardarlo in faccia». Nonostante soffrisse di dislessia, Wilson imparò da solo la stenografia per compensare le sue difficoltà e fu capace di riuscire accademicamente grazie alla determinazione e all'auto-disciplina, ma non riuscì a superarla del tutto.
Frequentò il Davidson College per un anno e quindi si trasferì alla Princeton University, laureandosi nel 1879: era membro dell'associazione studentesca Phi Kappa Psi. In seguito studiò legge alla University of Virginia per un anno. Dopo aver terminato e pubblicato la sua dissertazione, Il Governo Congressionale, nel 1886, ottenne il titolo di dottore (Ph.D.) in scienze politiche dalla Johns Hopkins University (un'incisione delle sue iniziali è ancora visibile nel lato inferiore di un tavolo al Dipartimento di Storia). Prima della nomina presidenziale di Barack Obama, laureato magna cum laude alla Harvard Law School nel 1991, Woodrow Wilson era stato l'unico presidente degli Stati Uniti ad aver conseguito il titolo di dottore).


=== Il matrimonio con Ellen Axson ===
Wilson incontrò Ellen Axson, figlia di un ministro di culto, per la prima volta in una chiesa: la corteggiò non ricambiato per diverse settimane. Mesi dopo, nel 1883, la rincontrò per caso in una stazione ferroviaria e fu più ricettiva: si sposarono il 24 giugno 1885 a Savannah, in Georgia. Ebbero tre figlie, Margaret nel 1886, Jessie nel 1887 e Eleanor nel 1889. Nessuna di loro era ancora sposata quando Wilson fece ingresso alla Casa Bianca, ma ci furono rapidi cambiamenti: Jessie sposò Francis B. Sayre il 25 novembre 1913 mentre Eleanor sposò William G. McAdoo, il segretario del Tesoro (cioè ministro del Tesoro Americano) il 7 maggio 1914.


=== Gli scritti politici e l'inizio della carriera accademica ===
L'epoca di Wilson erano i decenni dopo la guerra di secessione statunitense, quando il Congresso degli Stati Uniti era al massimo potere - «i fondamenti di ogni attività politica sono decisi dal potere legislativo» - e la corruzione dilagante. Anziché concentrarsi sui singoli individui per spiegare dove sbagliasse la politica americana, Wilson si soffermò sulla struttura costituzionale americana.
Sotto l'influenza dell'opera di Walter Bagehot La Costituzione Inglese, Wilson giudicava la Costituzione statunitense come pre-moderna, ingombrante, permeabile alla corruzione. Prima delle forti presidenze all'inizio del XX secolo, Wilson era perfino favorevole a un sistema parlamentare, per gli Stati Uniti. Nei primi anni anni ottanta dell'Ottocento, su un giornale pubblicato da Henry Cabot Lodge, Wilson scrisse:
Wilson iniziò Governo Congressionale, il suo più famoso lavoro sulla politica, come sostegno per un sistema parlamentare, ma Wilson restò impressionato da Grover Cleveland e Governo Congressionale ne uscì come una descrizione critica del sistema americano, con frequenti e negativi paragoni con il governo inglese. Wilson stesso puntualizzò: «Sto analizzando fatti - diagnosticando, non prescrivendo rimedi». Egli credeva che l'intricato sistema americano di misure e contromisure (checks and balances) fosse la causa dei problemi delle istituzioni americane: sosteneva infatti che aver suddiviso il potere rendeva impossibile agli elettori di riconoscere chi fosse responsabile degli errori. Se il governo si comportava male, chiedeva Wilson,
La più lunga sezione di Governo Congressionale è dedicata alla Camera dei rappresentanti degli Stati Uniti, in cui Wilson esprime disprezzo per il sistema delle commissioni. «Il potere», scriveva «è suddiviso, come era una volta, in quarantasette signorie, in ciascuna delle quali una Commissione Permanente è il barone di corte e il suo presidente il signore proprietario. Questi minuscoli baroni, alcuni dei quali non poco potenti, ma nessuno di essi abbastanza vicino ai pieni poteri del governo, possono esercitare a piacere un rimescolamento quasi dispotico delle proprie contee, e possono talvolta minacciare di arrivare a sconvolgere il regno stesso». Wilson diceva che il sistema delle commissioni era fondamentalmente non democratico, perché le presidenze delle commissioni, che erano nominate in base all'anzianità, non erano responsabili di fronte a nessuno tranne i propri componenti, anche se determinavano la politica delle istituzioni nazionali.
In aggiunta alla loro natura non democratica, credeva anche che il sistema delle commissioni facilitasse la corruzione.
Ma al tempo in cui terminò il Governo Congressionale, era presidente Grover Cleveland e Wilson nutrì fiducia che fosse rinsaldato il governo degli Stati Uniti. Prima di divenire egli stesso presidente, Wilson aveva assistito alle vigorose presidenze di William McKinley e Theodore Roosevelt, e Wilson non trattò più della forma di governo parlamentare. Nel suo ultimo lavoro accademico, Governo Costituzionale degli Stati Uniti, del 1908, Wilson sostenne che la presidenza «sarà tanto grande e tanto influente quanto l'uomo che riveste la carica». Al tempo della sua presidenza, Wilson semplicemente sperava che i presidenti potessero essere capi di partito allo stesso modo di un primo ministro. Wilson sperava anche che i partiti potessero riorganizzarsi secondo principi ideologici e non geografici. «Otto parole,» scriveva Wilson, «contengono la sostanza della attuale degradazione dei nostri partiti politici: nessun capo, nessun principio; nessun principio, nessun partito».
Wilson insegnò al Bryn Mawr College e alla Wesleyan University prima di entrare alla università di Princeton come professore di giurisprudenza e economia politica nel 1890. Popolare come insegnante e rispettato come accademico, tenne un discorso alle celebrazioni del centocinquantesimo anno di Princeton (1896) intitolato "Princeton al Servizio della Nazione" (questo è divenuto un celebre motto allusivo dell'Università, qualche volta espanso a "Princeton al Servizio del Mondo"): in questo famoso discorso, egli delineò la sua visione dell'università in una nazione democratica, chiamando le istituzioni di istruzione superiore «al dovere di illuminare attraverso ogni lezione che possa essere tratta dal passato».

Wilson fu eletto all'unanimità Rettore dell'Università di Princeton il 9 giugno 1902: nel suo discorso inaugurale, sviluppò questi temi, cercando di mantenere un equilibrio per soddisfare sia i populisti che gli aristocratici tra il pubblico. Come rettore, iniziò una campagna di raccolta fondi a sostegno dell'università: le linee guida che mantenne durante il suo rettorato di Princeton si dimostrarono tra le più importanti innovazioni nell'istruzione superiore. Istituì un nuovo sistema di corsi base seguiti da due anni di specializzazione nel settore prescelto. Quando cercò di ridurre l'influenza degli elitari "circoli sociali", tuttavia, Wilson si scontrò con la resistenza degli amministratori e dei potenziali finanziatori. Credeva che quel sistema soffocasse la vita intellettuale e morale degli studenti: l'opposizione di ricchi e potenti ex allievi lo convinsero ulteriormente della indesiderabilità dell'elitarismo e lo spinsero verso una posizione politica più populista.


=== La carriera politica ===
Wilson fu presidente della American Political Science Association ("Associazione americana di Scienze Politiche") dal 1910 al 1911. Attraverso la pubblicazione dei suoi commenti sulle questioni politiche del tempo, si guadagnò una reputazione a livello nazionale e considerò sempre più seriamente una carriera come uomo politico. Nel 1910, ricevette un'inaspettata offerta di candidatura per la carica di governatore del New Jersey, che accettò volentieri: alle elezioni, sconfisse il candidato repubblicano Vivian M. Lewis con oltre 80.000 voti di scarto.


=== La presidenza USA ===

Nelle consultazioni presidenziali del 1912 il Partito Democratico nominò a sorpresa Wilson come proprio candidato: ci si aspettava infatti che l'alfiere dell'Asinello fosse Champ Clark. William Howard Taft e Theodore Roosevelt divisero il Partito Repubblicano candidandosi entrambi, consentendo a Wilson di vincere.
Il giorno prima del suo insediamento, nel marzo 1913, Elisabeth Freeman e altri membri dell'Unione Congressionale, in seguito chiamatasi Partito Nazionale delle Donne, organizzarono una manifestazione in favore del suffragio femminile a Washington, per distogliere l'attenzione dalle celebrazioni dell'insediamento: quando Wilson arrivò in città, si dice, trovò le strade senza folla per salutarlo e gli fu detto che erano tutti sulla Pennsylvania avenue a guardare la manifestazione.
Wilson ottenne successi immediati, traducendo in legge le sue promesse di "Nuova Libertà" nel campo delle modifiche dell'antitrust, revisione delle tariffe e riforme nel sistema bancario e monetario. La sua azione portò alla istituzione del Sistema Federale di Riserva (Federal Reserve System) e della Commissione Federale del Commercio (Federal Trade Commission).

Il suffragio fu solo una delle insidiose questioni che Wilson affrontò durante la sua presidenza; finché Wilson annunciò il suo appoggio al diciannovesimo emendamento della Costituzione degli Stati Uniti riguardo al suffragio, un gruppo di donne che si facevano chiamare la "sentinelle silenziose" protestava di fronte alla Casa Bianca, esibendo cartelli con slogan come «Signor Presidente - Che cosa farai per il suffragio delle donne?». In politica interna, le sue proposte di riforma furono spesso contrastate, anche se riuscì a far approvare una legge istitutiva della Federal Reserve.
Il suo atteggiamento verso le questioni razziali è generalmente considerato una macchia sulla sua reputazione: molti sostengono che contribuì a creare il più cupo periodo di razzismo nella storia degli Stati Uniti e che fosse egli stesso un razzista. La sua amministrazione istituì la segregazione razziale nel governo federale, per la prima volta da quando Abraham Lincoln iniziò la desegregazione nel 1863, e richiese fotografie dai candidati per posti di lavoro, per determinare la loro razza. Wilson inoltre aveva un atteggiamento sospettoso per quelli da lui chiamati «Americani col trattino» (hyphenated Americans: tedeschi-americani, irlandesi-americani, etc.): «Ogni uomo che porta con sé un trattino, porta un pugnale che è pronto ad affondare nelle parti vitali di questa Repubblica ogni volta possibile».

La Storia del Popolo Americano di Wilson è ripetutamente citata nel film La nascita di una nazione, che glorifica l'ascesa del Ku Klux Klan in contrasto ai "Repubblicani Radicali" durante la ricostruzione americana. Il film è basato su una trilogia di Thomas Dixon, compagno di scuola di Wilson, il cui obiettivo dichiarato era «rivoluzionare i sentimenti del nord presentando una storia che trasformerebbe ogni uomo del mio pubblico in un buon Democratico!». Wilson guardò il film in una speciale proiezione alla Casa Bianca il 18 febbraio 1915, il regista D. W. Griffith riferì alla stampa che Wilson aveva esclamato: «È come scrivere la storia con il fulmine, il mio unico rammarico è che è tutto così terribilmente vero».
L'affermazione fu ampiamente riportata dai mezzi di informazione e fu immediatamente discussa: in una successiva corrispondenza con Griffith, Wilson scriveva in modo entusiasta delle regie di Griffith, senza mettere in dubbio l'accuratezza della citazione . Dato il messaggio del film, fortemente schierato per i democratici, e le documentate opinioni di Wilson riguardo alla razza, non è irragionevole interpretare quell'affermazione come un sostegno al Klan, e la parola «rammarico» come riferimento alla descrizione, nel film, della ricostruzione. Wilson cercò di mantenersi estraneo dal dibattito ma infine, il 30 aprile, rese nota una smentita in realtà molto tenue. Il sostegno di Wilson all'accuratezza storica del film fu di molto peso e contribuì alla popolarità del film: questo fu a sua volta uno dei principali fattori che portarono, nello stesso anno, alla riorganizzazione (a Stone Mountain, in Georgia) del Ku Klux Klan, che era stato silente dalla sua messa fuorilegge negli anni settanta dell'Ottocento.
Nell'ultimo anno del suo primo mandato, Wilson collezionò una impressionante serie di riforme, adottandone molte dal programma del 1912 di Theodore Roosevelt. Wilson firmò la legge federale sui prestiti agricoli (Federal Farm Loan Act), che fece abbassare immediatamente i tassi di interesse per gli agricoltori, i quali la accolsero come «la Magna Charta della finanza agricola americana». Wilson esercitò una pressione aggressiva e vincente sul Parlamento per la legge Keating-Oven, che mise al bando il lavoro minorile, per la legge Kern-McGillicuddy, che istituì un sistema di assicurazione contro gli infortuni dei lavoratori, e la legge Adamson, che migliorò le condizioni e gli stipendi dei lavoratori delle ferrovie. Per prepararsi alla possibilità di un ingresso in guerra, Wilson ingrandì l'esercito e la marina militare tramite una tassa sulle successioni e una tassa sugli alti redditi.
Wilson fu in grado di vincere di misura la sua rielezione nel 1916, raccogliendo molti voti che nel 1912 erano andati a Roosevelt e Eugene V. Debs. Negli anni dal 1914 al 1917 il rieletto presidente cercò sempre di tenere gli Stati Uniti fuori dalla prima guerra mondiale: si offrì come mediatore, ma né gli Alleati né le Potenze Centrali presero seriamente le sue proposte. Quando la Germania riprese la guerra sottomarina senza limitazioni e fece un azzardato tentativo di portare dalla sua parte il Messico, tramite la nota Zimmermann, Wilson fece entrare in guerra gli Stati Uniti come «belligerante alleato».
Negli anni trenta la Commissione Nye ricostruì gli avvenimenti che portarono all'entrata in guerra sottolineando il ruolo di fabbricanti di esplosivi e dei banchieri che erano esposti nei confronti dell'Inghilterra per 2,5 miliardi di dollari. Wilson fece approvare dal Congresso nel 1917 la legge sullo spionaggio e nel 1918 la legge sulla sedizione per combattere le opinioni socialiste, anti-Britanniche, pro-Irlanda, pro-Germania o contro la guerra. Egli istituì inoltre il Comitato degli Stati Uniti sulla Informazione Pubblica, con a capo George Creel (da cui il suo nome popolare, Comitato Creel), che riempì il paese di propaganda anti-tedesca e, durante la prima ondata di paura del comunismo (1917-1920), organizzò le azioni di Palmer contro esponenti della sinistra. Wilson fece arrestare il capo socialista e candidato alla presidenza Eugene V. Debs, per aver accusato i poteri finanziari di essere i responsabili della prima guerra mondiale e per aver criticato la legge sullo spionaggio. Wilson, inoltre, appoggiava la American Protective League, una organizzazione privata pro-guerra nota per le sue flagranti violazioni delle libertà civili americane
Tra il 1914 e il 1918 gli Stati Uniti intervennero molte volte, anche con invasioni, in America Latina, in particolare in Messico, Haiti, Cuba e Panamá; anche continuando la diplomazia del dollaro inaugurata da William Howard Taft. Gli USA mantennero truppe in Nicaragua per tutta la durata dell'amministrazione Wilson e se ne servirono per scegliere il presidente del Nicaragua e quindi per costringere il Nicaragua a sottoscrivere il trattato Bryan-Chamorro. Le truppe statunitensi ad Haiti obbligarono i politici haitiani a eleggere presidente il candidato prescelto da Wilson: quando Haiti si rifiutò di dichiarare guerra alla Germania, Wilson fece sciogliere il governo di Haiti e quindi impose una nuova, meno democratica, costituzione, attraverso un referendum farsa.
I soldati statunitensi, inoltre, cacciarono i piccoli proprietari terrieri dalle loro terre per farli lavorare in opere pubbliche, in condizioni di reclusione e in catene, e trasferirono le loro terre ai latifondisti; nel 1919 gli Haitiani si sollevarono in rivolta contro gli statunitensi; la ribellione costò 3000 morti. Tra il 1917 e il 1920 gli USA appoggiarono il movimento dei Russi Bianchi nella guerra civile russa, dapprima finanziariamente, ma in seguito con un blocco navale e truppe di terra a Murmansk, Arcangelo e Vladivostok.


=== La prima guerra mondiale ===

In politica estera Wilson affrontò sfide maggiori che ogni altro presidente dai tempi di Abraham Lincoln: decidere se portare gli USA nella prima guerra mondiale mise severamente a prova la sua capacità di comando. Mantenne neutrali gli Stati Uniti durante i primi anni della guerra; questo contribuì alla sua rielezione del 1916: tuttavia, dopo pressioni crescenti, gli Stati Uniti entrarono nel conflitto con una formale dichiarazione di guerra alla Germania il 6 aprile 1917; una dichiarazione di guerra all'Austria-Ungheria fece seguito il 7 dicembre dello stesso anno.
Dopo la Grande Guerra, Wilson si impegnò, con alterno successo, a promuovere la sua idea di riassetto del mondo su base etnica: l'8 gennaio 1918 Wilson tenne il suo famoso discorso dei Quattordici Punti, avanzando la proposta di una Lega delle Nazioni, una organizzazione che avrebbe dovuto tendere al mantenimento dell'integrità territoriale e all'indipendenza politica, sia per le grandi nazioni che per le piccole. Il punto più innovativo della proposta di Wilson era quello del così detto "diritto all'autodeterminazione" per ogni popolo, inteso come comunità etnica: secondo tale principio ogni etnia doveva avere il suo stato nazionale.


=== Il ruolo nei Trattati di Pace di Parigi ===
Wilson intendeva i Quattordici Punti come un mezzo per far terminare la guerra e raggiungere una pace equa per tutte le nazioni. Arrivò a Versailles il 4 dicembre 1918 per la Conferenza della Pace del 1919 (diventando il primo presidente degli Stati Uniti a compiere un viaggio in Europa durante la carica), e si adoperò a fondo per promuovere il suo piano. Alla fine anche le altre potenze vincitrici (Francia e Gran Bretagna in particolare) accettarono i principi di nazionalità e di autodeterminazione dei popoli, e il conseguente dissolvimento degli Imperi multinazionali (Austria-Ungheria e Impero ottomano). Il princìpio di nazionalità fu la base per la costruzione dell'Europa democratica e degli Stati nazionali.
Tali princìpi furono applicati soprattutto all'Europa orientale e al Medio oriente, per riempire il vuoto lasciato dal crollo simultaneo dei grandi imperi assolutisti. Per venire incontro all'Italia non furono invece applicati al Sudtirolo che venne annesso ad essa. Nonostante ciò il presidente Wilson non fu certamente favorevole all'applicazione del Patto di Londra, dal quale non si sentiva vincolato, sfavorendo gli italiani che vivevano oltre quelli che furono i confini decisi alla fine della Grande Guerra. Evidentemente Wilson fu favorevole alle aspirazioni della Serbia la quale, durante la guerra, non si mostrò all'altezza dell'Austria-Ungheria perdendo numerose battaglie e facendosi aiutare dall Regio Esercito Italiano. Quindi (senza rispettare il principio di nazionalità tanto a lui caro) venne creato uno stato comprendente varie nazionalità: il Regno dei Serbi, dei Croati e degli Sloveni. Mentre al Regno Italiano venne ceduta l'Istria, il vecchio Litorale austriaco con anche alcune terre appartenenti alla Carniola Interna, come Postumia o Bisterza.
Tuttavia, data la complessa situazione etnica dell'Europa, alcuni Stati europei (Germania soprattutto), negli anni successivi alla Conferenza di Pace di Parigi, si sentirono autorizzati ad applicare i princìpi di Wilson, anche per l'effettuazione di pulizie etniche (compreso lo sterminio degli ebrei) e nuove guerre. Cercando di guadagnare l'appoggio della Francia alla creazione della Lega, Wilson ordinò ai Marines di impedire alla delegazione tedesca di entrare alla conferenza. Lo statuto della Lega delle Nazioni fu inserito nel Trattato di Versailles, ma solo quattro dei Quattordici Punti (nel frattempo saliti a ventitré) furono interamente rispettati.

Per la sua opera ai trattati di pace, nel 1919 fu assegnato a Wilson il Premio Nobel per la Pace: l'onorificenza bilanciò l'amarezza di non essere riuscito a convincere i suoi oppositori al Congresso, come Henry Cabot Lodge, ad appoggiare la risoluzione che impegnava gli USA a entrare nella Società delle Nazioni. La partecipazione degli Stati Uniti, secondo Wilson, era essenziale per mantenere una durevole pace nel mondo. Il trattato di Versailles causò inoltre gravi problemi economici alla Germania, che provocarono una caduta dei consumi interni la quale avrebbe portato alla Grande depressione: gli oppositori di Wilson credevano che, appoggiando il trattato, avrebbero causato un disastro economico.


=== L'invalidità e la morte ===
Il 25 settembre 1919 Wilson fu colto da un leggero ictus, che non fu reso pubblico. Una settimana dopo, il 2 ottobre, Wilson patì un secondo e più grave attacco che lo rese quasi totalmente inabile. Sebbene la gravità della sua menomazione fosse tenuta segreta fino alla sua morte, Wilson fu tenuto lontano dal suo vice presidente Thomas R. Marshall, dal suo governo e dai parlamentari in visita alla Casa Bianca per il resto della sua presidenza. John Barry, in The Great Influenza, avanza l'ipotesi che la predisposizione di Wilson a questi attacchi fosse una complicazione derivata dalla pandemia di influenza spagnola del 1919, che qualche volta colpiva il cervello
Durante la malattia di Wilson, la sua seconda moglie, Edith Bolling Galt Wilson, gli fece da segretaria, scegliendo i problemi da porre alla sua attenzione e delegando gli altri ai membri del governo. Questo è tuttora il più grave caso di inabilità presidenziale nella storia americana e fu citata come esempio chiave del perché il Venticinquesimo Emendamento fosse considerato così importante. L'emendamento, che stabilisce che sia il vice presidente a esercitare le funzioni del presidente in caso di sua inabilità, fu ratificato nel 1967.
Nel 1921 Wilson e sua moglie si ritirarono dalla Casa Bianca e si stabilirono in una casa a Washington, dove morì il 3 febbraio 1924: è attualmente sepolto nella Washington National Cathedral. La sua seconda consorte rimase nella loro casa per altri 37 anni, morendo il 28 dicembre 1961.


== Onorificenze ==


== Note ==


== Voci correlate ==
Ellen Louise Wilson
Quattordici punti
Società delle Nazioni


== Altri progetti ==

 Wikiquote contiene citazioni di o su Thomas Woodrow Wilson
 Wikimedia Commons contiene immagini o altri file su Thomas Woodrow Wilson


== Collegamenti esterni ==
Biografia ufficiale della Casa Bianca
Estratti audio dai discorsi di Wilson
Il primo discorso inaugurale
Il secondo discorso inaugurale
Il discorso di guerra
Biografia di Woodrow Wilson
La Biblioteca Presidenziale di Woodrow Wilson nella sua città natale a Staunton, in Virginia
La casa di Woodrow Wilson a Washington
Il Centro Internazionale Woodrow Wilson per Studenti a Washington
Raccolta di link riguardo Woodrow Wilson
Opere di Woodrow Wilson sul Progetto Gutenberg
(EN) Biografia di Woodrow Wilson sul sito ufficiale del Premio NobelWilliam Augustus Wellman (Brookline, 29 febbraio 1896 – Los Angeles, 9 dicembre 1975) è stato un regista statunitense.


== Biografia ==
Discendente di uno dei firmatari della Dichiarazione di indipendenza degli Stati Uniti d'America, Wellman era figlio di un agente di cambio e sua madre si occupava del reinserimento di giovani delinquenti. Buon giocatore di hockey, era però un adolescente turbolento, tanto che a 17 anni fu espulso da scuola per aver ferito il preside alla testa. Dopo aver rinunciato agli studi, tentò diversi mestieri senza successo, finché venne notato da Douglas Fairbanks mentre recitava in un teatro di Boston. Nei piani di Wellman non c'era però la carriera di attore, bensì l'ambizione di diventare pilota, così si arruolò nell'esercito che lo mandò a fare l'aviatore dopo un corso di addestramento. Spericolato e coraggioso, combatté numerose battaglie, finché venne ferito e rimandato in patria, diventando insegnante di tecniche di combattimento alla scuola di volo.
Finita la guerra, scoprì che Douglas Fairbanks non si era dimenticato di lui, e questa volta non esitò ad accettare di recitare nel cinema; tuttavia il ruolo dell'attore non gli piaceva (anzi, sarà sempre famoso per la sua idiosincrasia per gli attori, compresi quelli che lavoreranno per lui) e circa un anno dopo chiese al suo mentore di aiutarlo a diventare regista. Nel 1920 andò a lavorare per la Fox, dapprima come fattorino, poi come assistente di montaggio, assistente al regista della seconda unità, fino al debutto ufficiale nel 1923. Per quattro anni girò opere minori, poi nel 1927 diresse Ali, con un giovane Gary Cooper, e conquistò il primo Oscar al miglior film della storia del cinema.
In contrasto con i suoi primi successi professionali, la sua vita privata era problematica: nel 1928 era già stato sposato due volte e un'altra donna sarebbe seguita, prima di trovare nel suo quarto matrimonio con la ballerina Dorothy Coonan (celebrato nel 1934), l'equilibrio che gli mancava. Nel 1931 girò Nemico pubblico, celebre film di gangster con James Cagney, dopo il quale inanellò alcuni film meno prestigiosi, fino al 1937 quando scrisse e diresse È nata una stella, che gli fece ottenere il suo secondo Oscar alla migliore sceneggiatura originale (del film ci sono due remake, il più celebre dei quali è quello di George Cukor del 1954).
Il suo più grande capolavoro vede la luce nel 1943, Alba fatale, tratto dal romanzo di Walter Van Tilburg Clark, primo western che scardina il mito della frontiera e del cow-boy. A questo film seguono numerose altre opere, di genere bellico e di avventura, tra le quali Donne verso l'ignoto (1951), un western decisamente atipico.
Il suo addio alle scene risale al 1958 con il film semi-biografico La squadriglia Lafayette, incentrato proprio sulla squadriglia in cui aveva combattuto da giovane.
Morì nel 1975 di leucemia.


== Filmografia parziale ==


=== Regista ===
The Man Who Won (1923)
Big Dan (1923)
Maschere russe (1926)
Ali (Wings) (1927)
Beggars of Life (1928)
The Legion of the Condemned (1928)
Chinatown Nights (1929)
Woman Trap (1929)
The Man I Love (1929)
Young Eagles (1930)
Dangerous Paradise (1930)
Maybe It's Love (1930)
Nemico pubblico (The Public Enemy) (1931)
Love Is a Racket (1932)
The Purchase Price (1932)
Lilly Turner (1933)
Heroes for Sale (1933)
Selvaggi ragazzi di strada ("Wild Boys of the Road") (1933)
Female, regia di Michael Curtiz (non accreditati William Dieterle e William A. Wellman) (1933)
Mary a mezzanotte (Midnight Mary) (1933)
The President Vanishes (1934)
Il richiamo della foresta (The Call of the Wilde) (1935)
La provinciale (Small Town Girl) (1936)
È nata una stella (A Star Is Born) (1937)
Nulla sul serio (Nothing Sacred) (1937)
Beau Geste (Beau Geste) (1939)
La voce di Hollywood (The voice of Hollywood) (1940)
Sparvieri di fuoco (Thunder Birds) (1942)
Condannatemi se vi riesce! (Roxie Heart) (1942)
Alba fatale (The Ox-Bow Incident) (1943)
Buffalo Bill (Buffalo Bill) (1944)
I forzati della gloria (The Story of G.I. Joe) (1945)
La città magica (Magic Town) (1947)
Il sipario di ferro (The Iron Curtain) (1948)
Cielo giallo (Yellow Sky) (1948)
Bastogne (Battleground) (1949)
The Happy Years (The Happy Years) (1950)
La prossima voce (The Next Voice You Hear) (1950)
Il cacciatore del Missouri (Across the Wide Missouri) (1951)
Donne verso l'ignoto (Westward the Women) (1951)
Il mio uomo (My Man and I) (1952)
La belva (Track of the Cat) (1954)
Prigionieri del cielo (The High And The Mighty) (1954)
Oceano rosso (Blood Alley) (1955)
Addio, Lady! (Goodbye, My Lady) (1956)
Commandos (Darby's Rangers) (1957)
La squadriglia Lafayette (Lafayette Escadrille) (1958)


== Altri progetti ==

 Wikimedia Commons contiene immagini o altri file su William A. Wellman


== Collegamenti esterni ==
(EN) William A. Wellman in Internet Movie Database, IMDb.com Inc.Wilbur Wright (Millville, 16 aprile 1867 – Dayton, 30 maggio 1912) e  Orville Wright (Dayton, 19 agosto 1871 – Dayton, 30 gennaio 1948), spesso citati collettivamente come fratelli Wright, furono due ingegneri e inventori statunitensi, annoverati tra i più importanti aviatori dell'epoca pionieristica. Essi sono in generale considerati i primi ad aver fatto volare con successo una macchina motorizzata più pesante dell'aria con un pilota a bordo, essendo riusciti a far alzare dal suolo il loro Flyer per quattro volte, in modo duraturo e sostanzialmente controllato, il 17 dicembre 1903.
Sull'appartenenza di questo primato sussistono notevoli controversie; è invece in generale accettato che, specialmente negli anni tra il 1905 e il 1908, grazie a velivoli come il Flyer III e il Model A, i Wright furono i primi ad acquisire un'effettiva padronanza dell'aria.


== Infanzia ==
Wilbur e Orville Wright erano due dei sette fratelli Wright, figli del pastore evangelista Milton Wright (1828-1917, di origini anglo-olandesi) e di Susan Catherine Koerner (1831-1889, di origini svizzero-tedesche). Gli altri fratelli Wright erano Reuchlin (1861-1920), Lorin (1862-1939), i gemelli Otis e Ida (nati nel 1870 e morti entrambi prima di compiere le tre settimane), e Katharine (1874-1929). Wilbur e Orville erano dunque rispettivamente il terzo e il sesto figlio della coppia.

La famiglia Wright era piuttosto chiusa rispetto all'esterno ma molto premurosa al suo interno; inoltre entrambi i genitori erano istruiti e incoraggiavano costantemente i ragazzi a coltivare tutti i loro interessi intellettuali: la casa dei Wright a Dayton, Ohio, aveva due biblioteche, una dedicata a testi di carattere teologico e l'altra fornita di una scelta ampia e varia di volumi su argomenti diversi. Susan Wright, in particolare, era appassionata di questioni tecniche ed era forte di una considerevole esperienza nel campo delle costruzioni meccaniche maturata grazie al lavoro di suo padre, che era stato un costruttore di carri e un esperto artigiano del legno e del metallo; pertanto, oltre ad alimentare la curiosità dei suoi figli, ella insegnò loro anche a costruire piccoli oggetti di ogni tipo.
Il clima familiare era insomma positivo e stimolante; retrospettivamente, Orville scrisse:
In particolare Wilbur e Orville furono sempre particolarmente legati, fin dall'infanzia; come scrisse Wilbur:
Nel periodo dell'infanzia di Wilbur e Orville la famiglia era in continuo movimento a causa dei doveri imposti al pastore Wright dalla vocazione religiosa e dai suoi strascichi politici: tra la data del suo matrimonio con Susan Koerner (1859) e l'insediamento definitivo a Dayton (1884) i Wright traslocarono molte volte, vivendo per un periodo in Indiana, poi in Ohio, quindi in Iowa e di nuovo in Indiana. Wilbur, in effetti, non nacque a Dayton ma a Millville, in Indiana appunto.
Nel frattempo, nel 1877, Milton Wright venne eletto vescovo. Nel 1881, poi, a causa della sua attitudine conservatrice in un momento in cui la chiesa evangelica che rappresentava (la Church of the United Brethren in Christ) andava diventando più liberale, il reverendo Wright non venne riconfermato nella sua carica di vescovo. Tuttavia per tutto il periodo tra la fine degli anni settanta e l'inizio degli anni ottanta continuò a viaggiare, con o senza la famiglia, e spesso rientrando dai suoi viaggi portava ai suoi figli dei regali che stimolavano considerevolmente la loro curiosità.

Nel 1878, proprio al ritorno di Milton Wright da un viaggio di lavoro, Wilbur e Orville ricevettero in regalo un modellino di elicottero; il piccolo velivolo, propulso da una banda elastica attorcigliata e basato sugli studi del pioniere dell'aviazione francese Alphonse Pénaud, attirò per la prima volta l'attenzione dei due ragazzi sul tema dell'aviazione. Essi lo studiarono attentamente, lo fecero volare ancora e ancora, finché si ruppe, e allora ne costruirono diverse copie per conto proprio. Considerarono anche la possibilità di costruirne una versione ingrandita capace di sollevare un essere umano, anche se quest'idea rimase su un piano molto ingenuo. Comunque, più tardi, confermarono che fu questo giocattolo che per primo suscitò il loro interesse per il volo.
Nell'inverno tra il 1885 e il 1886 Wilbur si ferì gravemente mentre pattinava sul ghiaccio, e questo incidente ebbe a lungo conseguenze sulla sua salute, sia a livello fisico che mentale. I danni al volto che aveva riportato venendo colpito accidentalmente da una mazza da hockey (i quali gli costarono la perdita di alcuni denti) guarirono, ma cominciò a soffrire di quelle che vennero chiamate "palpitazioni nervose del cuore" oltre che di disturbi della digestione. A livello psicologico cominciò a considerarsi fragile, più di quanto probabilmente lo fosse davvero, e infine scelse di non iscriversi a Yale per intraprendere la carriera di insegnante come aveva pianificato di fare. Per tre anni conservò un'attitudine introversa e incline alla depressione, e in quel periodo passò la maggior parte del suo tempo in casa, a leggere e a prendersi cura della madre, la quale aveva iniziato a soffrire di tubercolosi nel 1883 e nel 1886 era ormai invalida e bisognosa di cure costanti.
Susan Wright morì nel 1889, e in quello stesso anno Wilbur riuscì finalmente a riprendersi dalle conseguenze del suo incidente.


== La stamperia, il negozio di biciclette e i primi studi di aeronautica ==
Per allora Orville aveva già cominciato a lavorare, in proprio, in un'impresa legata alla stampa – un settore al quale aveva iniziato a interessarsi tra il 1881 e il 1884. Nel 1889, in seguito alla sua guarigione, Wilbur si unì a lui nella gestione della stamperia.
Pur avendo entrambi frequentato la scuola secondaria, né Orville né Wilbur si erano diplomati: Orville aveva abbandonato gli studi poco prima di terminarli, mentre Wilbur, che aveva frequentato tutti e quattro gli anni del liceo, non aveva ottenuto la sua school-leaving qualification perché la sua famiglia aveva lasciato all'improvviso la città di Richmond (dove si trovava la sua scuola) per spostarsi a Dayton proprio in quello stesso anno 1884 in cui lui avrebbe dovuto ricevere il diploma. Inoltre, nessuno dei due aveva frequentato l'università: furono in effetti gli unici due membri della famiglia a non laurearsi. Tuttavia erano stati entrambi studenti brillanti al liceo, ed erano creativi e pieni di fiducia in sé stessi: furono presto in grado di gestire i processi fondamentali della stampa senza difficoltà, e quindi si dedicarono alla progettazione e alla costruzione di macchine da stampa di loro concezione. Di lì a poco, poi, cominciarono a stampare il giornale settimanale West Side News, che fu seguito per pochi mesi dal quotidiano Evening Item: Orville ne era l'editore, mentre Wilbur faceva da redattore. Uno dei clienti della stamperia dei Wright fu un amico e compagno di liceo di Orville, il poeta Paul Laurence Dunbar, destinato a diventare famoso a livello internazionale per i suoi scritti: il Dayton Tattler, un settimanale che Dunbar redasse per qualche tempo nel corso dell'anno 1890, veniva stampato da Wilbur e Orville.
Nel 1892 i due fratelli cambiarono attività: approfittando dell'esplosione di popolarità che la bicicletta conobbe negli Stati Uniti in quel periodo (la quale era dovuta principalmente all'invenzione della bicicletta di sicurezza, che rimpiazzò il vecchio modello penny-farthing) Wilbur e Orville aprirono a Dayton un negozio che chiamarono Wright Cycle Exchange, e più tardi Wright Cycle Company; inizialmente si limitarono alle attività di riparazione, di noleggio e di vendita, ma a partire dal 1896 essi cominciarono anche a produrre biciclette progettate e costruite integralmente da loro due. I Wright furono capaci di vendere i loro prodotti a un prezzo molto competitivo (circa 18 dollari contro i 160 che Wilbur aveva speso per una bicicletta nel 1892), e inoltre apportarono dei miglioramenti originali alla struttura base delle biciclette dell'epoca: ad esempio svilupparono un mozzo dotato di un sistema capace di trattenere l'olio per la lubrificazione e inventarono il freno a contropedale, il cui impiego è tuttora diffuso.

Il lavoro con le biciclette migliorò le competenze dei fratelli Wright a proposito di costruzioni meccaniche, e inoltre mise a loro disposizione i fondi e le attrezzature di cui avevano bisogno per alimentare il loro crescente interesse verso l'aviazione. Wilbur e Orville si erano appassionati alle vicende del pioniere dell'aviazione tedesco Otto Lilienthal, che con i suoi alianti e deltaplani era riuscito a compiere voli di notevole lunghezza, e fu la sua morte nel 1896 a spingerli a intraprendere un'indagine approfondita delle possibilità del volo umano. Comunque, l'epoca tra gli anni ottanta e gli anni novanta dell'Ottocento vide il moltiplicarsi degli studi dedicati alle scienze aeronautiche e dei tentativi pratici di volare. Nel 1896 in particolare altri due eventi importanti attirarono l'attenzione dei Wright: in maggio lo scienziato statunitense Samuel Pierpont Langley aveva avuto successo nel far volare due modelli di velivoli senza equipaggio dotati di motori a vapore, e nel corso dell'estate l'ingegnere francese Octave Chanute aveva raccolto intorno a sé altri sperimentatori insieme ai quali, sulle dune di sabbia intorno al lago Michigan, vicino a Chicago, aveva testato con successo diversi tipi di alianti.
Il 30 maggio 1899 Wilbur Wright scrisse una lettera alla Smithsonian Institution di Washington, D.C., una delle più importanti istituzioni scientifiche statunitensi dell'epoca, chiedendo che gli fosse inviata una bibliografia il più possibile dettagliata e completa relativa ai testi di aviazione disponibili e che gli fosse messa a disposizione nei limiti del possibile tutta la documentazione esistente a proposito delle scienze aeronautiche. Scrisse:
La Smithsonian inviò il materiale richiesto entro breve tempo.
Influenzati dal lavoro di studiosi e sperimentatori come George Cayley, Alphonse Pénaud e Francis Herbert Wenham, oltre che dagli stessi Chanute, Otto Lilienthal, e Langley, i fratelli Wright iniziarono ad approfondire i loro studi nel corso di quello stesso anno e, dal 1900, cominciarono anche a intraprendere sperimentazioni pratiche con alcuni alianti.
I fratelli Wright ebbero sempre, di fronte al pubblico, un'immagine molto unita e fecero sempre in modo di condividere equamente il merito delle loro scoperte e invenzioni. Alcuni biografi, tuttavia, evidenziano che nel 1899-1900 fu Wilbur a prendere l'iniziativa: scriveva «la mia macchina» e «i miei progetti» ben prima che Orville iniziasse a interessarsi approfonditamente alla questione del volo; solo in seguito la prima persona singolare di tutti i documenti divenne plurale, testimoniando l'intervento del secondo fratello. Lo storico James Tobin ha affermato: «È impossibile immaginare che Orville, pur brillante com'era, potesse generare la forza motrice che avviò il loro lavoro e lo fece progredire portandoli da un retrobottega in Ohio a partecipare a conferenze con capitalisti, presidenti e sovrani. Questo lo fece Will. Fu lui il leader, dall'inizio alla fine».


== Idee sul controllo del volo ==
Nonostante il tragico destino di Lilienthal i fratelli Wright adottarono la sua stessa strategia, che era quella di «saltare prima di volare» e cioè di studiare con attenzione i problemi di aerodinamica delle superfici e di controllo del volo, per dedicarsi solo in seguito all'installazione di un motore sui velivoli. La morte dell'aeronauta britannico Percy Pilcher in un altro incidente con un aliante nel 1899 non fece che rafforzare la loro convinzione che lo sviluppo di un metodo efficace per gestire un aeroplano in volo era la chiave verso il successo, nonché verso la possibilità di volare in relativa sicurezza. Quando cominciarono i loro esperimenti, i Wright ritenevano che quello del controllo fosse l'unico problema riguardante la costruzione di un aeroplano ancora sostanzialmente insoluto: gli altri due, quello della portanza generata dalle ali e della propulsione fornita dal motore, erano stati sostanzialmente risolti (grazie rispettivamente agli studi di Wenham sulla curvatura e l'allungamento delle ali e allo sviluppo del motore a scoppio che soppiantò quello a vapore). Secondo alcuni studiosi l'invenzione di un efficace sistema di controllo sui tre assi fu in effetti il più importante dei contributi che i fratelli Wright diedero al progresso del volo umano, nonché il fattore più importante che contribuì a portarli al successo in questo campo.
Con tutto questo, i Wright affrontarono il problema del volo con un approccio molto diverso da quello di altri sperimentatori dell'epoca, tra cui ad esempio Hiram Maxim, Clément Ader e il già citato Langley (tutti più esperti e più facoltosi di loro): questi ultimi tendevano a costruire motori grossi e potenti (Maxim e Ader a vapore, Langley a benzina) e a montarli su strutture prive di possibilità di controllo, nella convinzione che l'applicazione di una forza motrice sufficiente a una macchina aerodinamicamente stabile avrebbe potuto farla sollevare senza difficoltà e senza necessità di una precedente esperienza di volo.
Inoltre, grazie al loro metodo sperimentale, basato su esperienze graduali e ben studiate, i Wright non solo acquisirono progressivamente una certa dimestichezza con i principi del volo e del pilotaggio, ma anche riuscirono a migliorare i loro velivoli man mano che le loro conoscenze teoriche e abilità tecniche si raffinavano.
Pur condividendo l'attitudine di Lilienthal alla pratica e all'esperienza sul campo, i Wright ritenevano che il suo metodo di controllo del volo (basato sugli spostamenti del corpo del pilota per spostare l'equilibrio del velivolo) non fosse adatto a garantire la piena controllabilità di un velivolo motorizzato, molto più grosso e pesante di un deltaplano. Basandosi su dati osservativi, nel corso dell'anno 1899 Wilbur giunse alla conclusione che gli uccelli in volo sfruttano il movimento delle estremità delle loro ali per far ruotare il loro corpo attorno a un asse longitudinale, cioè per rollare a destra o a sinistra. I due fratelli pensarono che, allo scopo di far eseguire una virata a una macchina volante artificiale, oltre che per controllare sbandamenti involontari dovuti al vento, sarebbe stato opportuno sviluppare un meccanismo capace di far inclinare di lato il velivolo esattamente come si inclinano di lato gli uccelli – e, anche, coloro che eseguono una svolta andando in bicicletta. Rifletterono a lungo su come ottenere un effetto simile alla deformazione delle ali del mondo animale su un congegno di origine artificiale; infine, quando Wilbur deformò distrattamente la lunga scatola rettangolare di una camera d'aria, inventarono il sistema dello svergolamento alare.

In generale, gli altri sperimentatori che eseguirono ricerche nel campo dell'aeronautica tra la fine dell'Ottocento e l'inizio del Novecento consideravano la locomozione aerea come se non fosse qualitativamente differente da quella terrestre: la concepivano come uno spostamento su una superficie, con la sola particolarità che la superficie era sopraelevata. Per quanto riguardava il controllo direzionale essi pensavano semplicemente a un timone, in tutto simile a quelli che si trovano montati sulle navi, capace di far ruotare il velivolo intorno al suo asse verticale. L'idea di inclinare la macchina lateralmente, anche a quelli che l'avevano presa in considerazione, non era sembrata desiderabile. Alcuni, come Langley e Chanute, miravano all'elusivo concetto dell'"autostabilità" ritenendo che il pilota di una macchina volante non sarebbe stato in grado di reagire agli effetti del vento e delle turbolenze per controllare efficacemente il velivolo, e che dunque un aereo intrinsecamente stabile sarebbe stato preferibile. I Wright, invece, volevano che il pilota avesse sul suo aereo un controllo totale. Per questo motivo nei loro progetti iniziali non inclusero nessuna delle caratteristiche che tendono a migliorare la stabilità di un velivolo – come, ad esempio, il posizionamento dell'equilibratore in coda oppure l'impiego di ali dotate di un angolo di diedro positivo; scelsero anzi la configurazione canard, che porta automaticamente con sé problemi di instabilità longitudinale, e predilessero ali con un diedro negativo, intrinsecamente instabili ma meno suscettibili di subire le conseguenze delle raffiche di vento. Nella visione dei Wright, l'aereo andava pilotato e tenuto in equilibrio con continue piccole correzioni, come una bicicletta.
Nel luglio 1899 Wilbur costruì un aquilone biplano con un'apertura alare di circa un metro e mezzo, allo scopo di sperimentare in pratica un sistema di svergolamento alare per il controllo del rollio. L'aquilone era vincolato al suolo da quattro cavi (due collegati alle estremità dell'ala superiore e due a quelle dell'ala inferiore) che facevano capo a una coppia di bacchette impugnate da un operatore a terra. Muovendo queste bacchette mentre l'aquilone era in volo, era possibile svergolare (torcere) le ali in modo tale da far sì che esse deviassero asimmetricamente il flusso d'aria da cui erano investite e facessero quindi rollare il piccolo velivolo. Wilbur fece volare il suo aquilone in un campo vicino a Dayton nell'estate del 1899, sotto gli occhi di un gruppo di ragazzini stupiti di vedere un uomo in giacca e cravatta "giocare" in modo così infantile. Il sistema dello svergolamento ebbe successo: l'aquilone rispondeva in modo veloce e preciso ai comandi del pilota. Essendosi convinti della validità del loro sistema di controllo, allora, i Wright iniziarono a lavorare su un aliante a scala naturale in grado di portare in volo un uomo.


== Gli alianti ==
I Wright basarono la progettazione dei loro primi alianti (come anche quella dell'aquilone del 1899) sul lavoro dei loro recenti predecessori, e in particolare sui calcoli relativi alla portanza pubblicati da Lilienthal nel 1889 e sui disegni del deltaplano che Chanute aveva sperimentato con successo nel 1896 (il quale aveva eseguito planate di anche 110 metri). Wilbur e Orville disegnarono ali con un profilo curvo, la cui superiorità rispetto a un profilo piano in termini di forza portante generata era stata scoperta da George Cayley alla fine del Settecento ed era stata ampiamente dimostrata dal successo degli alianti di Lilienthal tra gli anni ottanta e gli anni novanta dell'Ottocento. Le due ali erano collegate da una struttura di montanti e cavi di rinforzo, anch'essa simile a quella del velivolo di Chanute; la superficie di controllo orizzontale era montata frontalmente anziché posteriormente, per ridurre la gravità delle conseguenza di un eventuale stallo aerodinamico (un'improvvisa perdita di portanza in grado di portare a uno schianto al suolo, che era stata ad esempio la causa dell'incidente che aveva ucciso Lilienthal). Wilbur ritenne, erroneamente, che una coda non sarebbe stata necessaria e pertanto i primi due alianti ne furono privi. Secondo alcuni biografi, probabilmente fino al 1902 solo Wilbur pilotò gli alianti in volo, forse esercitando la sua autorità di fratello maggiore per proteggere Orville dai rischi.


=== L'aliante del 1900 ===
I fratelli Wright terminarono la costruzione del loro primo aliante a grandezza naturale nel corso dell'anno 1900. Il velivolo, che era stato assemblato in un capanno di legno dietro il negozio di biciclette di Dayton, era un biplano di 5,2 metri di apertura alare, con la stessa configurazione canard che avrebbe caratterizzato tutte le realizzazioni dei Wright fino al 1911; la struttura era lignea, molto leggera, ed era ricoperta di tela di raso in cotone; era privo di coda, ma era dotato di controlli per il beccheggio e il rollio collegati rispettivamente alla superficie orizzontale anteriore e alle ali svergolabili; il pilota stava sdraiato in posizione prona per minimizzare la resistenza aerodinamica.
L'aliante, per essere sperimentato, necessitava di un luogo dove il vento fosse forte e costante. Wilbur si rivolse all'ufficio meteorologico statunitense (Weather Bureau) perché gli fosse indicata una località con queste caratteristiche; gli venne consigliato di recarsi a Kitty Hawk, un piccolo centro nel North Carolina: una cittadina di pescatori, particolarmente adatta per gli scopi dei Wright perché metteva loro a disposizione ampi spazi aperti molto ventilati con un fondo sabbioso, relativamente poco pericoloso in caso di incidenti.
Il viaggio verso Kitty Hawk fu difficile, il tempo fu imprevedibile e, una volta giunti sul posto, i Wright trovarono che il cibo era scarso, il vento (effettivamente forte e sempre presente) soffiava la sabbia dappertutto e gli insetti (specialmente le zanzare) erano quasi insopportabili. Orville in seguito scrisse: «[Era] come il Sahara, o almeno come io mi immaginavo il Sahara». Tuttavia William J. Tate, la personalità più importante del piccolo villaggio, li accolse in modo molto amichevole e mise a loro disposizione tutto l'aiuto possibile. Nonostante tutto i periodi passati a Kitty Hawk, anche dopo il 1900, furono per i Wright delle vacanze e, a posteriori, i due ricordarono gli anni passati viaggiando tra l'Ohio e il North Carolina come alcuni dei più felici della loro vita.
Fu dunque sulle dune della spiaggia di Kitty Hawk che, nel 1900, i Wright iniziarono i loro esperimenti di volo umano. I voli del primo aliante ebbero luogo nel corso di pochi giorni all'inizio dell'autunno del 1900; innanzitutto essi provarono il velivolo facendolo volare come un aquilone, trattenuto da alcuni uomini a terra e sostenuto dal vento, dapprima senza pilota e con al suo posto zavorre di sacchi di sabbia o catene, poi con Wilbur a bordo; quindi passarono alle prove di planata libera, anche in questo caso eseguendo molte prove senza pilota e solo una dozzina di voli con Wilbur ai comandi. Inizialmente il velivolo subì dei test senza equipaggio venendo appeso a un'impalcatura per mezzo di una carrucola, ma questo sistema non si rivelò efficiente; i Wright allora ricominciarono a trattare l'aliante come un aquilone, e infine si spostarono 6 chilometri a sud di Kitty Hawk, sulle colline di Kill Devil Hills, per eseguire planate libere lungo i pendii. In quest'ultimo caso, il velivolo veniva lanciato manualmente, in direzione contraria a quella del vento, da Orville e da un assistente.
I Wright considerarono l'aliante del 1900 un sostanziale successo: i comandi, specialmente l'equilibratore, funzionarono bene e consentirono a Wilbur di eseguire planate controllate e atterraggi morbidi; la portanza generata dalle ali invece era abbastanza scarsa, e quindi – ritornati a Dayton nel corso dell'inverno 1900-1901 – i due fratelli si concentrarono prevalentemente sullo studio di profili con diversi gradi di curvatura e sulla realizzazioni di ali di maggiori dimensioni.


=== L'aliante del 1901 ===
Nel tentativo di aumentare la portanza, Wilbur e Orville costruirono nel 1901 un secondo aliante, con una superficie alare quasi raddoppiata e di dimensioni complessivamente molto aumentate; con i suoi 7 metri di apertura alare esso era, nel momento in cui venne completato, il più grande aliante che fosse mai stato costruito.
Tornati a Kitty Hawk nell'estate 1901, i fratelli Wright cominciarono con una nuova serie di lanci. L'aliante del 1901 volò da 50 a 100 volte tra il luglio e l'agosto, coprendo distanze di oltre 90 metri. Capitò qualche volta che l'aeromobile stallasse, cioè andasse incontro a una repentina perdita di portanza seguita da una rapida caduta verso il suolo; queste situazioni di pericolo però non ebbero conseguenze gravi grazie all'"effetto paracadute" generato dall'ampio stabilizzatore frontale (questo fatto convinse i fratelli della validità della configurazione canard ancora più profondamente).
Tuttavia l'aliante del 1901 non fu un successo. Nonostante la grande superficie alare, esso generava solo un terzo della portanza prevista in base alla lift equation con cui i Wright avevano eseguito i loro calcoli. Inoltre la sua controllabilità in beccheggio era molto peggiorata, e anche per quanto riguardava la controllabilità in rollio erano sorti dei problemi legati all'insorgenza del fenomeno dell'imbardata inversa. I Wright ridussero allora la curvatura dell'ala, portandola dal valore iniziale di 1/23 della corda a 1/12; questa misura sortì l'effetto di migliorare la risposta del velivolo in beccheggio, ma non risolse i problemi di portanza e di controllabilità in rollio.
Allora, terminata la breve stagione di volo del 1901, Wilbur e Orville rientrarono a Dayton e decisero di rielaborare loro stessi i calcoli realtivi alla portanza, che inizialmente avevano accettato per buoni a partire dalle equazioni di portanza e resistenza disponibili e dai dati di Lilienthal. In particolare, si concentrarono sul calcolo preciso del "coefficiente di Smeaton".
Nel frattempo, essi erano diventati membri di un'associazione di ingegneri e appassionati di volo, la Western Society of Engineers presieduta da Octave Chanute; nel settembre 1901 Wilbur tenne durante una seduta dell'associazione un importante discorso, intitolato Alcuni esperimenti aeronautici che venne ricevuto molto positivamente. Chanute, che si era recato a Kill Devil Hills nel 1901 per assistere di persona ai loro voli, rimase poi costantemente in contatto epistolare con i Wright e in altre occasioni collaborò con loro sul campo.


=== L'aliante del 1902 ===
Wilbur e Orville, tornati a Dayton, passarono l'autunno e l'inverno tra il 1901 e il 1902 a eseguire esperimenti di aerodinamica. Per prima cosa modificarono una delle loro biciclette, montando in posizione orizzontale davanti al manubrio una terza ruota, completamente libera di girare. Sul bordo di questa ruota collocarono una piccola superficie metallica piana e, in posizione diametralmente opposta ad essa, un'aletta profilata, curva. Quest'ultima era costruita, in accordo con le equazioni disponibili, in modo da generare la stessa forza dell'aletta piana; invece, pedalando con questo banco di prova mobile, i Wright verificarono che la terza ruota girava e che quindi la superficie piana e quella curva non erano in equilibrio, come invece la teoria prevedeva. Questo bastò per dimostrare che i calcoli dei predecessori dei Wright erano sbagliati: o i dati di Lilienthal o il valore del coefficiente di Smeaton (o entrambi) erano scorretti.
Allora i due fratelli costruirono uno strumento più sofisitcato, una galleria del vento costituita da una cassa di legno lunga un paio di metri, con una superficie vetrata per guardare all'interno, in cui una ventola mossa da un motore a scoppio da 1 cavallo generava un flusso d'aria di circa 50 chilometri orari. Essi testarono circa 200 piccole superfici alari con diversi profili, e infine giunsero alla conclusione che il valore generalmente accettato all'epoca per il coefficiente di Smeaton, 0,0054, era esagerato del 60 percento: quello reale si aggirava più realisticamente intorno a 0,0033.
Entro il dicembre 1901 i Wright avevano accumulato abbastanza dati da poter essere ragionevolmente sicuri di aver risolto il problema della portanza; tuttavia, poiché la questione delle difficoltà di controllo in rollio non era ancora stata superata, e poiché volevano assicurarsi che i risultati dei loro esperimenti su piccoli modelli di superfici alari fossero validi anche su un velivolo a scala naturale, Wilbur e Orville decisero di costruire un terzo aliante prima di procedere ai tentativi di volare con un aereo motorizzato.
L'aliante del 1902 aveva un'apertura alare di 9,8 metri, ali più strette e allungate su un profilo più sottile; per risolvere il problema dell'imbardata inversa venne finalmente aggiunta una coda, con una doppia deriva verticale fissa.
Provato nel corso dell'estate e dell'autunno del 1902, questo terzo aliante si rivelò estremamente efficiente dal punto di vista aerodinamico: l'aumento della portanza generata fu subito evidente. L'introduzione della deriva verticale risolse solo in parte il problema della controllabilità in rollio, e allora Wilbur e Orville trasformarono la doppia superficie fissa in una superficie mobile singola, cioè in un vero e proprio timone di direzione: collegato allo stesso comando che controllava lo svergolamento alare, esso risolse una volta per tutte la questione.
Così modificato, l'aliante Wright del 1902 divenne il primo velivolo completamente controllabile sui tre assi mai costruito. Tra settembre e ottobre venne fatto volare 700 o 1 000 volte, e consentì a entrambi i fratelli di acquisire finalmente una vera esperienza di pilotaggio; molti voli coprirono distanze di 150 metri, e alcuni superarono i 180. La planata più lunga durò 26 secondi, e coprì una distanza di 200 metri.
L'aliante del 1902 fu un notevole successo; costituì senza dubbio la migliore realizzazione dei Wright fino a quel momento, e secondo alcuni storici il suo efficiente sistema di controllo segnò la nascita dell'aeroplano moderno.


== Il Flyer, primo velivolo a motore (1903) ==
Tra la fine del 1902 e il settembre del 1903, quindi, Wilbur e Orville Wright si dedicarono all'installazione di un motore su una cellula sostanzialmente identica a quella del loro ultimo aliante. Il progetto del loro Flyer ("aviatore", così battezzarono il loro primo velivolo motorizzato) era infatti molto simile a quello dell'aliante del 1902, il quale a sua volta aveva conservato l'architettura complessiva dei suoi predecessori in un processo di evoluzione molto graduale. Le novità più salienti del Flyer erano gli impennaggi raddoppiati, sia anteriormente che posteriormente, e ovviamente l'introduzione di un sistema motopropulsore. La configurazione era sempre quella del biplano canard, con struttura in abete rosso e copertura in mussola; i controlli erano organizzati nello stesso modo dei velivoli precedenti, e il pilota assumeva sempre una posizione prona; solamente, questa volta era collocato poco lontano dall'asse di simmetria dell'aereo, per compensare l'opposta eccentricità del motore.

Poiché le case automobilistiche a cui i Wright si erano rivolti non erano state in grado di mettere loro a disposizione un motore a scoppio con un rapporto potenza-peso soddisfacente, essi ne progettarono uno in modo completamente autonomo e ne affidarono la realizzazione al meccanico Charlie Taylor, un loro stretto collaboratore.
Problemi simili si riscontrarono per quanto riguardò le eliche: all'inizio del Novecento non esistevano ancora equazioni utili alla progettazione di un'elica efficiente, né in campo navale né tanto meno in campo aeronautico; perciò i Wright studiarono il problema per conto proprio, portarono a termine una serie di esperienze con la loro galleria del vento, stabilirono che un'elica non è in realtà altro che un'ala che ruota anziché traslare, e costruirono infine una coppia di eliche la cui efficienza (66 percento) fu in definitiva molto buona.

I Wright tornarono a Kitty Hawk nel settembre 1903. Per tutto l'autunno le condizioni meteorologiche furono avverse, poi un collaudo del motore danneggiò gli alberi delle eliche e costrinse Orville a tornare a Dayton per recuperare dei pezzi di ricambio. Nel frattempo, il 7 ottobre e l'8 dicembre, il Great Aerodrome di Langley per due volte non era riuscito a prendere il volo, schiantandosi rovinosamente. Quel duplice tentativo di volare con una macchina motorizzata più pesante dell'aria era stato compiuto da uno scienziato autorevole, segretario della prestigiosa Smithsonian Institution; nel progetto dell'Aerodrome il governo statunitense aveva investito 50 000 dollari, e il suo fallimento raffreddò molto l'interesse per l'aviazione dell'opinione pubblica e delle autorità americane. Quando a Kitty Hawk giunse la notizia dell'insuccesso di Langley, Wilbur scrisse: «Adesso tocca a noi, e mi domando quale sarà la nostra sorte».
Fatte le riparazioni, una giornata di tempo abbastanza buono per lanciare il Flyer non si presentò fino al 13 dicembre ma, poiché era una domenica, non venne intrapreso nessun tentativo di volare. Il 14 dicembre, finalmente, Wilbur e Orville lanciarono una moneta per stabilire chi avrebbe tentato il primo decollo; vinse Wilbur, ma il suo primo tentativo di volare si concluse con uno schianto al suolo appena 3,5 secondi dopo il decollo. Ciononostante, convinto dalla provata efficienza del motore e dalla maniera in cui i comandi rispondevano, affermò di non avere più dubbi sul successo finale.
Tre giorni più tardi, il 17 dicembre 1903, riparati i danni e approfittando di una giornata di vento forte, i Wright erano pronti per un altro tentativo. Questa volta toccò a Orville prendere i comandi: il velivolo rullò lungo la rotaia che impediva ai pattini di affondare nella sabbia, decollò, rimase in volo per 12 secondi e, dopo aver percorso 36 metri, tornò a terra in un atterraggio relativamente morbido. Nel corso della stessa giornata, alternandosi al posto di pilotaggio, i due fratelli compirono altri tre voli – l'ultimo dei quali, ai comandi di Wilbur, durò 59 secondi e coprì 260 metri. Orville descrisse l'ultimo volo della giornata:
Invece il Flyer non fu riparato, e non volò mai più. Una raffica di vento lo danneggiò ulteriormente mentre era a terra, dopo il quarto volo, e quindi l'aereo venne smontato, riposto in alcune casse e riportato a Dayton; dopo lunghe peripezie, che lo portarono anche a venire esposto al Museo della scienza di Londra, assunse nel 1948 la sua collocazione definitiva presso la Smithsonian Institution di Washington.
Oggi, il Wrigh Flyer del 1903 è spesso considerato il primo aeroplano (macchina volante motorizzata più pesante dell'aria) ad aver eseguito un volo controllato, sostenuto e prolungato con un pilota a bordo.


== I Flyer II e III (1904-1905) ==
Wilbur e Orville tornarono a Dayton in tempo per celebrare il Natale insieme alla loro famiglia. Il successo del loro Flyer non era passato del tutto inosservato: il pomeriggio stesso del 17 dicembre, nello medesimo telegramma con cui annunciavano ai familiari il loro prossimo ritorno, i Wright chiesero al padre che i dati essenziali della loro impresa venissero comunicati alla stampa. Già il 18 dicembre notizie frammentarie e imprecise dei loro voli comparvero su alcuni quotidiani, e in seguito i due fratelli diramarono comunicati stampa precisi. Comunque il pubblico, dopo le delusioni dovute agli insuccessi di Langley, era restìo a entusiasmarsi ancora per l'aviazione, e i Wright per contro non fecero nulla per dare riscontro mediadico ai loro successi: preferirono migliorare le loro realizzazioni in un clima di riservatezza, per non farsi rubare nessuna idea e per riuscire a realizzare al più presto un velivolo con un certo potenziale economico.
Dopo i voli del 1903 Wilbur e Orville decisero di abbandonare il mercato delle biciclette e di dedicarsi esclusivamente alle progettazioni aeronautiche; si trattò di una scelta finanziariamente piuttosto rischiosa dal momento che, pur essendo benestanti, essi non avevano a disposizione grandi patrimoni di famiglia o sovvenzioni governative.
Nel 1904, non più a Kitty Hawk ma a Dayton, in un campo appena fuori città noto come Huffman Prairie, Wilbur e Orville fecero volare il loro secondo aereo a motore, il Wright Flyer II. Era un aereo ancora una volta molto simile ai suoi predecessori, e differiva dal Flyer del 1903 solo per pochi dettagli: il motore potenziato (sempre disegnato dai Wright e costruito da Taylor, che erogava 15 cavalli anziché 12), il profilo alare più sottile, alcuni accorgimenti e piccole modifiche all'equilibratore anteriore (volte a migliorare la stabilità di beccheggio, molto scarsa sul Flyer I), la sostituzione dell'abete rosso con il pino bianco per la struttura. Il resto era stato lasciato com'era sul Flyer I, poiché le prove del 17 dicembre 1903 non erano state abbastanza numerose e articolate da rendere possibile procedere già con modifiche sostanziali.
Il Flyer II, nonostante le modifiche che incorporava, era ancora troppo instabile in beccheggio e a causa del nuovo profilo la portanza che produceva era in complesso insufficiente; ciononostante, grazie a un sistema di lancio a catapulta, il velivolo fu in grado di compiere voli di anche 5 chilometri in 5 minuti, e portò a termine con successo (per la prima volta nella storia) virate di 360°.
La stagione di volo del 1904 si concluse dopo 105 lanci, tutti compiuti tra la fine di maggio e l'inizio di dicembre, nel corso dei quali i Wright accumularono in totale 45 minuti di permanenza in aria. Al termine di questo periodo il Flyer II venne smontato: le sue parti metalliche vennero conservate e riciclate l'anno successivo, quelle in legno e in tela vennero bruciate.
Nell'inverno tra il 1904 e il 1905 i Wright applicarono tutta l'esperienza accumulata alla progettazione di un terzo aeroplano, il Flyer III. Provato tra la fine di giugno e l'inizio di novembre del 1905, e ampiamente modificato man mano che i test di volo davano i loro risultati, il Flyer III fu un notevole successo, ed è in genere considerato il primo aeroplano veramente "pratico" mai costruito. Finalmente stabile e completamente controllabile, il 5 ottobre fu in grado di volare per 39 minuti coprendo altrettanti chilometri, a una velocità media di 60 chilometri orari e a una quota sufficiente per evitare alberi ed edifici.
Il 7 novembre l'aereo venne smontato e riposto in alcune casse, dove rimase fino al 1908.


== Riservatezza mediatica e brevetti ==
Molti abitanti di Dayton furono testimoni oculari dei voli dei Wright tra il 1904 e il 1905. Tuttavia, la stampa nazionale non concesse alcuno spazio ai loro risultati, e quella locale continuò a dedicare loro un'attenzione molto limitata; comparvero alcuni articoli relativi ai voli più lunghi, ma quasi nessun reporter fu inviato a documentare il lavoro dei Wright. Tutte le fotografie dei loro primi voli, ad esempio, furono scattate da Wilbur e Orville stessi. James M. Cox, allora editore del quotidiano Dayton Daily News e in seguito governatore dell'Ohio e candidato alla presidenza degli Stati Uniti, affermò a proposito degli exploit di Wilbur e Orville: «Francamente, nessuno di noi ci credeva».
I Wright in realtà fecero del loro meglio per evitare di attirare l'attenzione dei mezzi di comunicazione, per paura che essi avrebbero fatto perdere loro del tempo prezioso e che avrebbero consentito ad altri di appropriarsi delle loro idee, che non erano ancora state brevettate. Rifiutarono ai pochi reporter che furono testimoni dei loro voli il permesso di scattare fotografie, e tra il 1905 e il 1908 rifiutarono di eseguire ulteriori dimostrazioni in volo se non dopo aver firmato un contratto per vendere un aeroplano. La prestigiosa rivista Scientific American scriveva all'inizio del 1906 che le notizie dei voli di 15 o 30 minuti dei Wright erano «sensazionali», ma che risultava quasi incredibile che risultati di tale importanza non fossero saltati all'occhio di nessun giornalista, e concludeva che prima di poter trarre conclusioni sulla reale portata dei successi dei due commercianti di Dayton era necessario «fare più luce sull'argomento».

Dal canto loro Wilbur e Orville, ormai pienamente convinti della validità pratica e delle potenzialità economiche del loro Flyer III, interruppero momentaneamente gli esperimenti pratici e cominciarono a tentare di vendere alcuni esemplari del loro ultimo velivolo. Desiderosi di rendere la loro invenzione utile agli Stati Uniti, i Wright si rivolsero innanzitutto al segretariato della guerra offrendo di vendere il loro aeroplano alle forze armate americane. In un primo momento il Secretary of War, William Howard Taft, non dimostrò interesse per la proposta, e allora i Wright rivolsero la loro attenzione verso un altro problema, quello di completare la procedura di brevetto delle loro invenzioni: questa occupazione li assorbì completamente per buona parte del 1906.
Nel 1903 una prima domanda di brevetto stesa personalmente da Wilbur e Orville era stata rifiutata; nel gennaio 1904, quindi, essi avevano ingaggiato il legale specializzato in procedure di brevetto Harry A. Toulmin, il quale riuscì a far ottenere ai Wright un brevetto per una «macchina volante» il 22 maggio 1906.
Il brevetto si riferiva a un velivolo senza motore, sostanzialmente l'aliante del 1902; la sua importanza fondamentale però era legata alla protezione della proprietà intellettuale del sistema di controllo del volo, applicabile indifferentemente a velivoli con o senza motore. La principale innovazione di cui i fratelli Wright erano stati responsabili era in effetti l'invenzione di un sistema efficiente per controllare i movimenti dell'aeroplano in volo su tutti e tre gli assi. Tuttavia, per quanto riguardava il controllo del rollio, la presenza nel testo del brevetto di un riferimento piuttosto generico a un sistema per variare l'angolo di incidenza con cui le estremità delle ali incontrano il flusso d'aria generò in seguito gravi problemi legali: l'assenza di una precisa descrizione dell'alettone, sostituita da espressioni generiche riferite al movimento delle estremità laterali dell'aeroplano, fecero sì che negli anni successivi nascessero gravi controversie sulle rivendicazioni di paternità dell'invenzione dell'alettone, che in effetti è un sistema di controllo del rollio più efficace dello svergolamento alare che i Wright applicarono ai loro aerei. Si veda più avanti il paragrafo Problemi con il brevetto.


== Dimostrazioni pubbliche ==
Lo scetticismo con cui il mondo dell'aviazione, specialmente quello europeo, aveva guardato alle rivendicazioni dei fratelli Wright a proposito dell'invenzione di una macchina volante si sciolse completamente tra il 1908 e il 1909.
Dopo i considerevoli risultati ottenuti nel 1905 con il Flyer III, Wilbur e Orville non avevano più volato. Nel 1906-1907, nei pochi momenti lasciati liberi dalla ricerca di clienti per le loro macchine volanti, avevano intrapreso degli studi per un idrovolante che però non ebbero seguito; e dopo aver finalmente ottenuto un brevetto capace di proteggere i loro interessi legati all'invenzione del sistema di controllo del volo sui tre assi, i due rinnovarono i loro sforzi per riuscire a vendere i loro aerei. Finalmente, nel corso del 1907, i Wright riuscirono a suscitare l'interesse della Compagnie Generale de Navigation Aérienne, un consorzio aeronautico francese, e poi anche degli U.S. Signal Corps (dipendenti dell'esercito statunitense): entrambi questi enti siglarono dei contratti in cui si impegnavano ad acquistare alcuni esemplari di una versione biposto del Flyer III previa dimostrazione delle capacità del velivolo.
Poiché il Flyer III era a terra da oltre due anni, prima di procedere con le prove ufficiali di fronte ai potenziali clienti i due fratelli vollero collaudare il velivolo ancora una volta per conto proprio. Nel maggio 1908, dunque, il Flyer III del 1905 venne recuperato, rimesso in sesto, dotato di un nuovo motore potenziato e di un sistema di gestione dei comandi modificato; poiché, ora che i voli cominciavano a diventare più lunghi di mezz'ora, la posizione prona stava diventando scomoda, l'aereo venne equipaggiato con una panchetta in legno su cui il pilota e un passeggero potevano sedere affiancati. L'aereo venne collaudato con due persone a bordo, come richiesto dalle specifiche dei francesi e dei militari americani, il 14 maggio; Charles Furnas, un meccanico di Dayton, divenne così il primo uomo ad aver mai volato a bordo di un aeroplano come passeggero. Il Flyer III diede ancora una volta buona prova nel corso dei test, e le sue prestazioni convinsero Wilbur e Orville che avrebbe potuto soddisfare i potenziali clienti. Tuttavia il velivolo andò distrutto in un incidente poco tempo dopo, e quindi fu con un aereo diverso, un Wright Model A, che Wilbur partì per le dimostrazioni che doveva compiere in Francia e Orville si apprestò ad eseguire le prove per gli U.S. Signal Corps.

Nel frattempo, tra il 1906 e il 1908, sia in Europa che in America diversi pionieri dell'aviazione (come Alberto Santos-Dumont, Glenn Curtiss, Henri Farman e altri) erano riusciti a costruire a loro volta macchine volanti, eseguendo anche dimostrazioni pubbliche. In Francia, in particolare, dove i voli di Santos-Dumont del 1906 avevano creato intorno all'aviazione un clima di grande entusiasmo, l'opinione pubblica era molto scettica rispetto alle rivendicazioni dei fratelli Wright. Tuttavia appena videro volare Wilbur, che compì il suo primo decollo europeo l'8 agosto 1908, i francesi cambiarono radicalmente idea (seguiti ben presto dal resto del mondo). Molti di quelli che avevano accusato i Wright di essere dei bugiardi si scusarono, e alcuni si sbilanciarono in giudizi entusiastici sulle capacità delle loro macchine volanti.
In alcune occasioni, nel corso del suo tour europeo del 1908-1909, Wilbur rimase in aria per oltre due ore alla volta, e portò in volo con sé un totale di 60 passeggeri per dimostrare che il suo aereo era sicuro.
Le dimostrazioni che Orville condusse per l'esercito statunitense nello stesso periodo, tra la fine di agosto e la metà di settembre del 1908, non andarono altrettanto bene. Giunto a Fort Myer, in Virginia, presso il terreno destinato alle parate militari dove avrebbe dovuto eseguire le sue prove, ebbe gravi difficoltà a mettere a punto il motore e fu assillato per tutto il tempo dalle domande dei giornalisti. Tuttavia, quando il Model A fu finalmente pronto a volare, diede ben presto ottima prova: Orville riuscì a eseguire voli di oltre un'ora, gestendo l'aereo con sicurezza e portando in volo come passeggeri i militari responsabili della valutazione del velivolo. Il 17 settembre però, durante un volo di prova con a bordo un ufficiale dell'esercito, il tenente Thomas Selfridge, un'elica si ruppe in volo, e i suoi frammenti danneggiarono la coda. Fuori controllo, l'aereo precipitò violentemente al suolo. Orville se la cavò con una gamba fratturata, alcune costole rotte e una ferita alla schiena, che guarirono presto ma continuarono a fargli male per il resto della sua vita. Selfridge invece morì sul tavolo operatorio quella stessa sera, divenendo così la prima vittima di un incidente aereo con una macchina motorizzata più pesante dell'aria.
Nonostante tutto, l'esercito si era convinto delle potenzialità dell'aereo dei Wright e confermò il suo ordine a patto che i test venissero ripresi con una nuova macchina e portati a termine.
Orville, convalescente, raggiunse Wilbur in Francia accompagnato dalla sorella Katharine all'inizio del gennaio 1909. Insieme i tre lasciarono Le Mans, dove avevano avuto luogo le precedenti esibizioni, e si spostarono dapprima a Pau, nel sud del paese, e poi in Italia, a Centocelle, poco fuori Roma, dove eseguirono trionfalmente altre dimostrazioni. Per tutto il viaggio furono seguiti da folle di personaggi influenti e facoltosi, affascinati dalla coppia di aviatori americani.

Sulla via del ritorno i Wright passarono brevemente dall'Inghilterra, dove presero accordi per la produzione su licenza di alcuni esemplari del Model A. Dopo essere rientrati negli Stati Uniti, Wilbur e Orville furono sommersi dalle parate, dagli eventi pubblici e dalle celebrazioni in loro onore a Dayton; poco dopo furono invitati alla Casa Bianca, dove il presidente Taft li ricevette e conferì loro delle decorazioni.
Ansiosi di mettersi al lavoro sul Military Flyer, la versione modificata del Model A con cui avevano intenzione di portare a termine le dimostrazioni per l'esercito, i fratelli sopportarono a fatica la perdita di tempo che per loro rappresentavano le apparizioni pubbliche. Misero a punto meticolosamente il nuovo velivolo destinato all'esercito, e finalmente Orville avviò i collaudi il 29 giugno 1909. Nelle settimane successive diede molte ottime dimostrazioni della sua macchina, sia in termini di autonomia, che di quota di tangenza, che di velocità. Il Flyer convinse appieno i rappresentanti dell'esercito e in particolare, avendo superato di 2 miglia orarie la velocità richiesta di 40 miglia orarie (64 chilometri all'ora) i Wright ricevettero un bonus di 5 000 dollari che si aggiunsero ai 25 000 pattuiti per l'acquisto dell'aereo.
Il 4 ottobre, a New York, Wilbur compì uno spettacolare volo sul fiume Hudson in occasione della festa Hudson-Fulton, girando intorno alla Statua della Libertà sotto gli occhi di un milione di persone. Nel frattempo Orville intraprese un altro viaggio in Europa, nel corso del quale eseguì ulteriori dimostrazioni di volo in Germania.
Il 25 maggio 1910, di ritorno a Huffman Prairie, vicino a Dayton, Orville pilotò due voli piuttosto speciali. Prima compì un volo di 6 minuti con Wilbur come passeggero, e fu l'unica volta che i due fratelli volarono insieme: avevano infatti promesso al padre che non avrebbero mai volato contemporaneamente sullo stesso aereo, per evitare il rischio di una doppia tragedia; questa volta, però, avevano ricevuto dal reverendo Wright il permesso di volare insieme. Poi, Orville condusse in volo Milton stesso, il suo genitore ottantaduenne, rimanendo in aria per 7 minuti. Fu l'unica volta che Milton Wright volò in tutta la sua vita. L'aereo si alzò a quasi 110 metri di quota, mentre l'anziano pastore urlava a suo figlio:


== Wright Company ==


=== In affari ===
Ormai popolari e con un certo numero di ordini da soddisfare, i Wright sostanzialmente smisero di volare. Non presero parte all'importante meeting aeronautico di Reims del 1909, non parteciparono a nessuna delle gare che si andavano moltiplicando in quegli anni e non cercarono di vincere nessuno dei premi che vennero messi in palio per le imprese importanti, come per esempio la trasvolata della Manica o delle Alpi. Si concentrarono piuttosto sul problema di avviare su solide basi la loro industria aeronautica.
La Wright Company venne fondata il 22 novembre 1909, con Wilbur come presidente e Orville come suo vice; una fabbrica di aeroplani venne aperta a Dayton (con scuola di volo annessa a Huffman Prairie), mentre gli uffici del quartier generale della compagnia si trovavano a New York City. Alcuni esemplari di aeroplani Wright vennero costruiti su licenza in Europa, mentre in America Wilbur e Orville svilupparono una nuova versione del Model A, che abbandonava la formula canard in favore dell'equilibratore in coda e che introduceva un carrello dotato di ruote, che venne chiamata Model B.
Le vicende dei Wright nel campo degli affari non furono però rosee. Ben presto gli ordini cominciarono a scarseggiare, dal momento che nel periodo tra gli anni 1900 e gli anni 1910 l'aeroplano era quasi privo di utilità pratica. Inoltre, una serie di battaglie legali che i Wright intrapresero per far valere i diritti del loro brevetto del 1906 li distrassero dal loro lavoro e attirarono verso di loro la disapprovazione di tutto il mondo aeronautico del tempo.


=== Problemi con il brevetto ===
Il brevetto che Wilbur e Orville avevano registrato nel 1906 proteggeva la loro invenzione di un sistema di controllo del volo su tre assi (imbardata con il timone, beccheggio con l'equilibratore, rollio con una non meglio precisata variazione della geometria del bordo d'uscita delle ali). Per regolare il rollio i Wright avevano sempre impiegato lo svergolamento alare, ma avevano previsto la possibilità di usare altri metodi e pertanto ritenevano che il loro brevetto coprisse anche l'alettone: un sistema analogo allo svergolamento finalizzato a ottenere lo stesso effetto, quello di far ruotare il velivolo intorno all'asse longitudinale. Altri pionieri dell'aviazione, però, rifiutarono di pagare ai Wright i diritti relativi all'impiego dell'alettone. Glenn Curtiss in particolare, che in seno all'Aerial Experiment Association di Alexander Graham Bell era uno dei più pericolosi concorrenti di Wilbur e Orville, contribuì alla progettazione e alla sperimentazione di diversi aerei dotati di alettoni (con i quali vinse anche alcuni premi) per i quali non aveva pagato ai Wright i diritti di proprietà intellettuale.

Dopo lunghi, difficili e costosi procedimenti legali iniziati nel 1909, i Wright riuscirono a vedersi riconosciuta dal tribunale la paternità dell'invenzione dell'alettone nel 1913. Di conseguenza riportarono su Curtiss una vittoria netta, che però era costata a Wilbur la sua salute (morì di febbre tifoide nel 1912) e alla compagnia dei Wright la sua supremazia sugli altri costruttori aeronautici mondiali.
Orville rinunciò ad approfittare di questa vittoria per ottenere il monopolio dell'industria legata all'aviazione, il che mise ulteriormente in difficoltà la sua azienda. Pur continuando a occuparsi di aviazione, Orville abbandonò la Wright Company nel 1915. Le cause con Curtiss continuarono, tra appelli e alterne vicende, fino all'inizio della prima guerra mondiale; dopo che Orville ebbe lasciato la ditta che portava il nome suo e di suo fratello essa cambiò denominazione, divenendo dapprima la Wright-Martin, poi la Wright Aeronautical Corporation; infine, ironicamente, si fuse con la Curtiss a formare la Curtiss-Wright Corporation.


=== La disputa con la Smithsonian ===
Sostanzialmente dimenticato dopo il 1903, nel 1916 il Flyer I originale venne riesumato dalle casse in cui era stato a lungo conservato e, tra quell'anno e il 1924, venne messo in mostra in una serie di esposizioni legate all'ingegneria in molte parti degli Stati Uniti. Già a partire dal 1910, però, avevano cominciato ad esserci degli attriti tra i Wright e la Smithsonian Institution a proposito del Flyer. Non ancora rassegnata al fallimento del suo ex segretario, il già citato Samuel Langley, la Smithsonian rifiutò di riconoscere l'importanza dei voli del 17 dicembre 1903 e non volle che il Flyer venisse esposto nei suoi locali come Wilbur e Orville proponevano. Con l'aggravarsi di queste divergenze, mentre al primo velivolo motorizzato dei Wright veniva riconosciuta un'importanza storica sempre maggiore, Orville offrì il Flyer al Museo della scienza di Londra, dove rimase tra il 1928 e l'inizio della seconda guerra mondiale. Nel 1942 la Smithsonian ritrattò le sue posizioni e riconobbe che i Wright avevano volato prima e meglio di Langley. Il Flyer però assunse la sua nuova collocazione, nel National Air and Space Museum gestito dalla Smithsonian a Washington, solo il 17 dicembre 1948, undici mesi dopo la morte di Orville.


== Ultimi anni ==
Nessuno dei due fratelli si sposò mai. Una volta, Wilbur disse: «Non ho abbastanza tempo per una moglie e un aeroplano».
Nel corso di un viaggio d'affari a Boston, nell'aprile 1912, Wilbur Wright cadde improvvisamente malato; al rientro a Dayton gli venne diagnosticata una febbre tifoide. Per tre settimane rimase tra la vita e la morte; qualche sporadica fase di miglioramento delle sue condizioni diede alla famiglia ragioni di speranza anche se, fin dall'inizio, i due medici che avevano seguito il suo caso avevano sostenuto che non sarebbe guarito. Wilbur morì la mattina del 30 maggio 1912, nella casa di famiglia dei Wright; aveva 45 anni. Suo padre, Milton Wright, scrisse nel suo diario: «Una vita breve, ricca di conseguenze. Un'intelligenza costante, un carattere imperturbabile, una grande fiducia in se stesso e un'altrettanto grande modestia, visse e morì con la capacità di vedere chiaramente il giusto e di perseguirlo con determinazione».
Orville successe a Wilbur alla presidenza della Wright Company subito dopo la sua morte. Con la stessa mancanza di passione per il mondo degli affari che aveva caratterizzato il fratello, ma senza le sue capacità organizzative e dirigenziali, finì per vendere la compagnia nel 1915. Lui, Katharine e Milton traslocarono a Hawthorn Hill, vicino a Oakwood, in Ohio, in una grande villa che era stata completata nel 1914 su piani disegnati personalmente da Wilbur e Orville.
Milton Wright morì nel sonno nel 1917. Nel 1918, a bordo di un Model B del 1911, Orville compì il suo ultimo volo come pilota. Ritiratosi dagli affari divenne una personalità anziana e autorevole nel mondo dell'aviazione, collaborando con diversi enti e comitati aeronautici come la NACA, il National Advisory Committe for Aeronautics che nel 1958 si sarebbe trasformato nella NASA. Nel 1926 Katharine si sposò con il giornalista di Kansas City Henry Haskell, un suo ex compagno di studi all'Oberlin College; questo matrimonio non piacque a Orville, che non partecipò alla cerimonia e non parlò più con la sorella fino a quando, poco prima della sua morte per polmonite nel 1929, Lorin lo convinse ad incontrarla.
Orville Wright collaborò con la NACA per 28 anni, dal 1920 fino alla morte. L'8 aprile 1930 ricevette la prima medaglia Daniel Guggenheim (istituita nel 1928 dall'industriale Daniel Guggenheim al fine di promuovere lo sviluppo dell'aeronautica) «per aver progettato e costruito, insieme al fratello ormai deceduto, il primo aeroplano a motore funzionante.» Nel corso della parte finale della sua vita, Orville ricevette 11 lauree ad honorem per i risultati suoi e del fratello, a cui si aggiunsero dozzine di medaglie e altri riconoscimenti. Nel 1936 venne eletto membro della National Academy of Sciences.
Il 19 aprile 1944 il secondo Lockheed L-049 Constellation di serie, pilotato dal magnate Howard Hughes e dal presidente della TWA Jack Frye, volò da Burbank, California, a Washington, D.C., in 6 ore e 67 minuti (coprendo 3 700 chilometri a una media di 530 chilometri orari). Durante il viaggio di ritorno l'aereo fece scalo al campo d'aviazione di Wright Field per far compiere a Orville il suo ultimo volo in aeroplano. Forse, per un po', egli resse anche i comandi. Commentò che l'apertura alare del Constellation era più lunga della distanza coperta dal suo primo volo del 1903.
Forse, l'ultimo importante successo della vita di Orville fu la supervisione del recupero e del restauro del Flyer III del 1905, un velivolo di importanza storica pari a quella del Flyer I del 1903.
Orville morì al Miami Valley Hospital di Dayton il 30 gennaio 1948, in seguito al suo secondo attacco di cuore, all'età di 76 anni. Wilbur e Orville sono entrambi sepolti nella tomba di famiglia al cimitero di Woodland, a Dayton, in Ohio.


== Onorificenze ==


== Note ==


== Bibliografia ==


=== Testi in italiano ===
Rosario Abate, Storia degli aerei, Milano, La Sorgente, 1964.
Giuseppe Ciampaglia, I fratelli Wright e le loro macchine volanti, Roma, IBN Editore, 1993, ISBN 88-86815-22-0.
Tom D. Crouch, Peter L. Jakab, I Fratelli Wright – Gli inventori delle macchine volanti, Vercelli, National Geographic – Edizioni White Star, 2003, ISBN 978-88-540-0117-6.
G. Dicorato, G. Bignozzi, B. Catalanotto, C. Falessi, Storia dell'Aviazione, Milano, Fratelli Fabbri Editori, 1973.
R.G. Grant, (ed. italiana a cura di R. Niccoli), Il volo – 100 anni di aviazione, Novara, DeAgostini, 2003, ISBN 88-418-0951-5.


=== Testi in inglese ===
(EN) John D. Anderson, Inventing Flight: The Wright Brothers and Their Predecessors, Baltimora, Johns Hopkins University Press, 2004, ISBN 0-8018-6875-0.
(EN) Tom Crouch, The Bishop's Boys: A Life of Wilbur and Orville Wright, W.W. Norton & Company, 1989, ISBN 0-393-30695-X.
(EN) Ann Honious, What Dreams We Have – The Wright Brothers and Their Hometown of Dayton, Ohio, Eastern National, 2003. URL consultato il 3 ottobre 2011.
(EN) Fred Howard, Wilbur And Orville: A Biography of the Wright Brothers, New York, Ballantine Books, 1988, ISBN 0-345-35393-5.
(EN) Peter L. Jakab, Visions of a Flying Machine: The Wright Brothers and the Process of Invention (Smithsonian History of Aviation and Spaceflight Series), Washington, D.C., Smithsonian, 1997, ISBN 1-56098-748-0.
(EN) Fred C. Kelly, The Wright Brothers: A Biography, New York, Dover Publications, 1943.
(EN) Robert C. Mikesh, Tom D. Crouch, Restoration: The Wright Flyer, National Air and Space Museum Report, 1985.
(EN) James Tobin, To Conquer The Air: The Wright Brothers and the Great Race for Flight, New York, Simon & Schuster, 2004, ISBN 0-7432-5536-4.


== Voci correlate ==


== Altri progetti ==

 Wikisource contiene l'articolo tratto dal New York Times del 18 settembre 1908   Fatal fall of Wright airship
 Wikisource contiene il testo completo in inglese del diario di Orville Wright
 Wikiquote contiene citazioni dei e sui fratelli Wright
 Wikimedia Commons contiene immagini o altri file sui fratelli Wright


== Collegamenti esterni ==
Furono davvero i primi? su Infodomus. URL consultato il 15 ottobre 2011.
(EN) 1903 Wright Flyer – Milestones of Flight su National Air and Space Museum. URL consultato il 14 aprile 2011.
(EN) Wright Brothers Aeroplane Company – A Virtual Museum of Pioneer Aviation. URL consultato il 17 aprile 2011.
(EN) AIAA Wright Flyer Project – Honoring the Wright Brothers by researching, building, and flying a modern representation of the 1903 Wright Flyer.. URL consultato il 4 maggio 2011.
(EN) The Wright Experience. URL consultato il 4 maggio 2011.
(EN) The Wright Brothers & the Invention of the Aerial Age, Smithsonian National Air and Space Museum. URL consultato il 7 ottobre 2011.
(EN) Wilbur and Orville Wright su To Fly Is Everything – A Virtual Museum Covering the Invention of the Airplane, 18 settembre 1901. URL consultato l'8 ottobre 2011.
(EN) Wilbur Wright und seine Flugmaschine – 1909 su Euronpa Film Treasures, Société Générale des Cinématographes Eclipse, Centocelle, Roma, 24 aprile 1909. URL consultato il 15 ottobre 2011.
(EN) Orville e Wilbur Wright, The Wright Brothers Aeroplane su The Century Magazine, Wright Brothers Aeroplane Company – A Virtual Museum of Pioneer Aviation, settembre 1908. URL consultato il 12 ottobre 2011.
Video del primo volo all'Aeroporto di CentocellePiombo rovente (Sweet Smell of Success) è un film del 1957 diretto da Alexander Mackendrick. Per questo film Tony Curtis venne nominato ai BAFTA del 1958 come miglior attore straniero. Per il personaggio di J.J. Hunsecker, basato sul giornalista Walter Winchell si era all'inizio pensato ad Orson Welles.
Nel 1993 è stato scelto per la conservazione nel National Film Registry della Biblioteca del Congresso degli Stati Uniti.


== Trama ==
J.J. Hunsecker è un giornalista di New York potente e temuto poiché i suoi articoli possono innalzare o stroncare carriere. Quando la sorella, con cui ha un rapporto morboso, accenna all'idea di sposarsi con un giovane jazzista questi incarica il suo tirapiedi, Sidney Falco, ambizioso e pieno di odio per il suo capo, perché costruisca uno scandalo ad arte che distrugga il musicista. L'ordine verrà eseguito bene, tanto che si distruggerà più di una vita.


== Note ==
^ (EN) Librarian of Congress Names 25 More Films to National Film Registry, Library of Congress, 14 dicembre 1993. URL consultato il 5 gennaio 2012.


== Collegamenti esterni ==
(EN) Piombo rovente in Internet Movie Database, IMDb.com Inc.Thomas Ray Williams (Mount Vernon, 14 ottobre 1954 – New York, 22 marzo 2013) è stato un cestista statunitense, professionista nella NBA. Era il fratello di Gus Williams.


== Note ==
^ Ray Williams, former Gophers basketball star, dies Star Tribune, 22 marzo 2013


== Collegamenti esterni ==
(EN) Ray Williams su Sports-reference.com (NCAA), Sports Reference LLC.
(EN) Ray Williams su Basketball-reference.com (NBA), Sports Reference LLC.Walter Whitman, noto come Walt Whitman (West Hills, 31 maggio 1819 – Camden, 26 marzo 1892), è stato un poeta, scrittore e giornalista statunitense. È conosciuto per essere l'autore della raccolta poetica Foglie d'erba, pubblicata in diverse edizioni a partire dal 1855.

Fu cantore della libertà e di un ideale visionario che pone l'uomo come momento centrale rispetto al senso di percezione e comprensione delle cose. Cantò, soprattutto, l'essenza di quello che diventerà successivamente "il sogno americano". Dalla sua opera proviene la celeberrima ode che inizia con il verso «O capitano! Mio capitano!» (filo conduttore del film L'attimo fuggente).
Nato da una famiglia di umili condizioni, "canterà" il suo luogo natale - West Hill, sobborgo di Long Island - come l'isola «a forma di pesce». Suo padre, Walter, si dedicava a mestieri di vario genere, dal contadino, al muratore, al carpentiere, al falegname. La madre, Louisa Van Velsor, aveva con il figlio un rapporto privilegiato: se ne ha testimonianza dalla corrispondenza che intercorse tra i due; da essa si può arguire come la comunicazione fra madre e figlio potesse superare gli ostacoli frapposti dalla scarsa alfabetizzazione di Louisa.


== Vita e opereModifica ==


=== Infanzia e formazioneModifica ===
La famiglia di Whitman era composta - oltre che dai genitori - da nove fratelli, due dei quali rivelarono ben presto notevoli handicap intellettuali.
Il poeta che canterà la vita era oppresso da una forte pericardite «immensa in passione, pulsazioni e forza», non aveva che quattro anni quando si trasferì con la famiglia a New York. Era l'anno 1823 e nel quartiere di Brooklyn frequenta le scuole pubbliche dal 1825 al 1830.
La carriera scolastica di Walt fu quindi breve ed egli ben presto iniziò a lavorare provando i mestieri più diversi. Fu dapprima ragazzo di studio presso un dottore ed un avvocato e nello stesso anno incominciò l'attività di apprendista in una tipografia presso la quale, lasciati per un po' gli altri impegni, rimase fino al 1834. Dopo l'apprendistato, diventò lui stesso tipografo a New York fino al 12 agosto del 1835 quando, a causa di un grosso incendio scoppiato in città che distrusse la tipografia, dovette abbandonare il lavoro.
Nell'estate del 1836 inizia ad insegnare in piccole scuole della provincia del Nord-Est: Norwick, Long Island, Southold, Hampstead, Babylon, Smithtown, lavoro che manterrà per un anno e mezzo.
È di questi anni l'allontanamento con ignominia da Southold per aver forse avuto una relazione sessuale con un suo studente (vedi Reynolds, Walt Witman's America: A Cultural Biography, 1995).
A Long Island inizia nel 1838 la sua avventura giornalistica e fonda il settimanale Long Islander di Huntington che durerà fino al 1839, ma nel 1840 ricomincia ad insegnare come maestro presso diverse scuole.
Nel maggio del 1841 trova impiego come tipografo presso il New World di New York, inizia la sua collaborazione con la rivista Democratic Review, nel 1842 passa alla redazione del quotidiano Aurora e per poco tempo dell'Evening Tattler.
Nel mese di agosto del 1845 ritorna a Brooklyn dove collabora con il Long Island Star fino al marzo del 1846 quando diventa redattore del Brooklyn Daily Eagle.


=== Il primo viaggioModifica ===
Il primo viaggio sulle strade del continente avviene nel febbraio del 1848, quando gli viene offerto un impiego presso il Crescent di New Orleans. Walt raggiunge la città attraverso un complicato itinerario che lo porterà per ferrovia via Baltimora e Cumberland, poi per strada attraverso le montagne e il Cumberland Gap, e ancora, per via fiume, discendendo l'Ohio e il Mississippi, fino al porto della Louisiana.
A New Orleans rimane solo tre mesi ed è questo un periodo poco conosciuto e sul quale si sono fatte numerose congetture. Si è parlato di amore appassionato, amore deluso e persino di un figlio illegittimo, ma nessuna di esse ha mai trovato valido sostegno.
Si sa solo che dopo solo tre mesi Whitman raggiunge New York via i Grandi Laghi e il Canada dopo aver visitato le Cascate del Niagara, per poi salire a bordo della nave che, lungo l'Hudson, lo porta a Brooklyn dove dirige, fino a tutto il 1849, il Freeman, un giornale legato al partito antischiavista Freesoil.
Dopo questo breve periodo giornalistico, dal 1850 al 1859, Walt ricomincia a lavorare come tipografo poi si mette ad aiutare il padre come falegname e costruttore edile.
Sfruttando l'esperienza di stampatore, nel 1855 Whitman si autopubblicò la prima versione di Leaves of Grass, con dodici poesie senza titolo e una prefazione. Iniziò a vendere il suo libriccino di persona, girando come un poeta ambulante. Una copia la spedì nel luglio del 1855 a Ralph Waldo Emerson, che gli inviò una lettera di plauso in risposta. La seconda edizione di Leaves of Grass, del 1856, conteneva la lettera di Emerson, una nuova lettera aperta di Whitman a Emerson, e trentatré poesie.
In una intervista del 1888 a The Signal, Whitman ormai sessantanovenne spiegò la scelta di autopubblicare i propri testi: «Se scrivete cose non conformiste che intendono mettere in dubbio il pensiero della gente, potreste aver bisogno di pubblicarle voi stessi», e concluse con l'esortazione ai giovani letterati a «diventare stampatori esperti».


=== Critica e opinione pubblica divisiModifica ===
Legge intanto i classici in modo disordinato e inizia a pubblicare prose e poesie, abbastanza promettenti, su riviste e giornali, scritti che usciranno raccolti in volume solo postumi:
The Gathering of the Forces (1920)
The Uncollected Poetry and Prose (1921)
The Half-Breed and Others Stories (1927)
I Sit and Look Out (1932).
Quanto fu divisa l'opinione pubblica - ma anche la critica ufficiale - riguardo all'opera innovatrice di Whitman (evidente in maniera particolare nel suo principale lavoro, Foglie d'erba) lo si può ben comprendere dal fatto che - assunto nel gennaio 1865 dal Dipartimento dell'interno - venne licenziato nel giugno del medesimo anno in quanto «autore di un libro scandaloso» (e il riferimento all'esaltazione degli elementi sessuali nei suoi testi era in questo caso piuttosto esplicito). Solo nel 1867 lo scrittore otterrà un posto di cancelliere giudiziario.
Nel 1869, una vedova inglese, Anne Gilcrist, dopo la lettura delle poesie di Whitman, si innamora del poeta ed inizia con lui una fitta corrispondenza. Nel 1876, Anne si stabilisce a Philadelphia e vi rimane fino al 1879, anno in cui decide di ritornare in Inghilterra, dove morirà nel 1892.


=== Foglie d'erbaModifica ===


=== La malattiaModifica ===
Nel 1873 Whitman viene colto da un colpo apoplettico che gli causa una parziale paralisi; in maggio perde la madre e si trasferisce presso il fratello George nel New Jersey, dove rimarrà sino alla morte, accusando nelle ultime opere un minore vigore realistico, mentre in esse diventa più evidente la sua componente mistica.
Nel 1876 il poeta prepara, malgrado il suo stato fisico ancora sofferente, i due volumi della Centennial Edition (l'edizione per il centenario della Dichiarazione di Indipendenza).
Sempre nel 1876 Whitman si reca alla Stafford Farm (Timber Creek) per recuperare la forma fisica e il 28 gennaio 1877 egli, completamente ripresosi, tiene una conferenza su Thomas Paine a Filadelfia e nell'aprile del 1879 la sua prima conferenza su Abraham Lincoln; a settembre si reca a visitare il Colorado ma si ammala ed è costretto a soggiornare, da ottobre a gennaio, presso il fratello Jeff.
Nell'estate del 1880 si reca in Canada e fa visita a Richard M. Bucke che diventerà il suo futuro biografo.
Nel 1883 viene pubblicata da Bucke la biografia del poeta, sotto la sua supervisione, con il titolo Walt Whitman.
Nel 1884 il poeta acquista una casa a Camdem, nel New Jersey, e intorno a lui si raccoglie un gruppo di discepoli sotto il nome di "Whitman Fellowship" ("compagnia di Whitman").
Nel 1888 pubblica sessantasei nuovi componimenti in November Boughs (Fronde di Novembre) che verranno incluse nella edizione tascabile del 1889 sotto il titolo di Sand at Seventy (Sabbie a settant'anni) e precedute dalla prosa autobiografica A Backward Glance O'er Travelled Roads (Sguardo retrospettivo alle vie battute), dalla quale Edith Wharton rilevava in seguito il titolo della sua autobiografia, e, nel 1892 (ma datata 1891) uscì, in due volumi, la cosiddetta edizione "del letto di morte", comprendente la raccolta di trentadue poesie Good-Bye My Fancy (Addio, fantasia) nella quale appaiono due composizioni con quel titolo. La seconda di esse è un vero e proprio "congedo".
Il 26 marzo 1892, il poeta muore, quasi in concomitanza con la pubblicazione della raccolta della sua unica opera in prosa, Complete Prose Works.


=== L'opera completa postumaModifica ===
Nel 1902, viene pubblicata dai suoi esecutori testamentari, Dr. Richard Mauruce Bucke, Thomas B. Harbed e Horace Traubel l'opera completa in dieci volumi.


== Evoluzione della poetica di WhitmanModifica ==
Il passaggio che intercorre tra il primo Whitman e l'autore delle Foglie è così brusco, inaspettato e imprevedibile, che molti sono stati gli studiosi che hanno cercato di capire la causa della misteriosa crisi che fu capace di trasformare il semplice e illetterato giornalista in un poeta grande e raffinato. L'interesse per l'Opera lirica italiana ed in particolare per il contralto italiano Marietta Alboni furono determinanti alla formazione del poeta Walt Whitman. Whitman ascoltò la prima volta Marietta Alboni il 23 giugno 1852 ed alcuni biografi del Whitman indicano questo evento come determinante a far nascere il Poeta.


=== L'amore di una donnaModifica ===
Alcuni hanno sfruttato la scarsità di notizie sul soggiorno a New Orleans e certe frasi dello stesso Walt, per ipotizzare che il poeta avesse conosciuto in quella città l'amore di una donna che l'avrebbe mutato, ma ciò non poggia su alcun documento valido e anche dopo la presunta esperienza eterosessuale, la vita e l'opera di Whitman rimangono vuote di ispirazioni e presenze femminili.


=== La crisi misticaModifica ===
Altri studiosi hanno parlato di una non precisa esperienza mistica che sarebbe avvenuta, a New Orleans o a Brooklyn, sconvolgendo Whitman a tal punto da far uscire la vena poetica che era racchiusa in lui. Ma, anche se in Whitman esistono senza dubbio forme di misticismo, non è pensabile una crisi così vaga e capace di ottenere immediati risultati. Bisogna quindi prendere atto che il decennio che precede la prima edizione delle Foglie è a tutti ignoto.


=== Il turbamento del sentirsi "diverso"Modifica ===
La stesura del libro rappresentò senza dubbio una vittoria e una liberazione (i versi Il canto di me stesso messi all'inizio dell'opera propongono indubbiamente un sofferto programma) e gli ostacoli da superare, senza inventare donne o misticismo, dovettero senz'altro essere molti e difficili.
Uno degli studiosi più attenti di Whitman scarta le ipotesi fantasiose e fa osservare la situazione in cui il giovane poeta si trovava in quegli anni.
Dietro le apparenze di una famiglia statunitense povera ma numerosa e attiva, la famiglia di Whitman nasconde una diversa realtà. La madre, con la sua generosa fede quacchera, faceva di tutto per proteggere i suoi figli e dar loro affetto, ma la situazione era comunque difficile. Il padre era distrutto dai numerosi fallimenti e in preda a collere violente che scoppiavano sempre più frequentemente. Edward, uno dei figli era ritardato ed epilettico, un altro, Jessi, sifilitico e una delle figlie, in seguito ad un matrimonio sbagliato, soffriva di crisi depressive.
Walt sta bene di salute ma la sua natura è particolare ed è difficile per la madre, che pur lo ama tanto, comprendere che cosa veramente avesse quel suo figliolo, così strano, con poca voglia di lavorare e che sembrava non interessarsi a niente, nemmeno alle ragazze.


=== L'aiuto della frenologiaModifica ===
Ma è a New York che bisogna portare l'obiettivo per capire le ragioni tecniche della svolta nella poesia di Whitman perché il giovane poeta sentì la necessità di capire la sua "diversità". La sua impostazione culturale, anche se grezza, era di stampo positivistico e la risposta giunse da una pseudoscienza in uso in quei tempi: la frenologia.
È infatti documentata una visita alla quale il poeta si sottopose nel luglio del 1849 a New York, presso lo studio Fowler Wills di Nassau Street e non ha importanza se la nuova scienza veniva ormai presa in scarsa considerazione in Inghilterra negli ambienti intellettuali. Whitman non era un intellettuale e in quel momento della sua vita aveva particolarmente bisogno di credere e di avere una "spiegazione". Egli uscì dalla visita rincuorato e compreso e soprattutto con un termine nuovo e specifico che gli apriva un nuovo orizzonte emotivo e quindi anche creativo e poetico: adhesiveness, o attachment o più semplicemente friendship.
Infatti, secondo la frenologia, la capacità di espansione affettiva verso individui del proprio sesso dipendeva dal maggiore o minore sviluppo di una certa branca all'interno del cervello.
Così Whitman facendo proprio uno dei termini della frenologia, "adesività", riesce a costruirsi un sistema di riferimento che lo aiuta e lo difende e grazie a questa pseudoscienza consolatoria del suo tempo egli trovò la forza non solo di scrivere versi memorabili ma di pubblicarli.


=== La lettera di R.W.EmersonModifica ===
Il referto frenologico, che per Whitman assume con il passare del tempo sempre maggiore importanza, gli installa indubbiamente l'orgoglio di essere ciò che è, ma a dargli la forza di apporre il proprio nome sull'anonimo frontespizio della prima edizione, fu la lettera di elogio inviata da Emerson al giovane e anonimo collega.
Se quello che era da tutti considerato il più grande poeta statunitense ammira la sua poesia, Whitman pensa che in poesia egli avrebbe potuto essere se stesso fino in fondo e così, con la seconda edizione accresciuta del 1856, il poeta firma la sua opera. Emerson aveva portato a Whitman la crescita dell'autostima e lo aveva aiutato ad uscire allo scoperto su quei versi che riempiranno tutta la sua vita.


=== Orientamento sessualeModifica ===
Whitman è generalmente, ma non unanimemente, considerato come omosessuale o bisessuale a causa della sua composizione poetica. Egli stesso, però, quando si sentiva provocato dall'argomento, reagiva bruscamente, e negava che la sua ispirazione per alcune opere fosse nata dall'attrazione erotica per la forza fisica maschile e che solo in seguito questa attrazione fosse stata trasferita sulla nazione e canalizzata in un disegno poetico. In Foglie d'erba Whitman inizia intonando l'inno più alto alla fisicità:
Ma venne criticato e cercò quindi di mascherare la presunta spinta omoerotica, prima rendendo universale quel messaggio verso la fratellanza, quindi cercando di rendere in metafora l'espressione "mano nella mano". Ancora oggi è disputato se Whitman ebbe o meno rapporti sessuali con altri uomini. Tra la sua poetica figura un'opera chiaramente omoerotica, Calamus, come anche Figli di Adamo, che è una esaltazione dell'accoppiamento eterosessuale. Si noti il seguente confronto fra il testo originale di Attraversai una volta una città popolosa con un'edizione successiva:
Ci sono anche indizi che Whitman possa aver avuto relazioni sessuali con donne. Ebbe un rapporto romantico con un'attrice di New York di nome Ellen Grey nella primavera del 1862, ma non è noto se fosse una relazione di carattere erotico. Conservò una sua foto per molti anni, anche quando si spostò a Camden, e si riferiva al soggetto ritratto come "una mia vecchia fiamma". In una lettera datata al 21 agosto 1890 affermò "Ho avuto sei figli - due sono morti". Quest'affermazione non è mai stata comprovata.


== CuriositàModifica ==
Riferimenti alle sue poesie possiamo sentirli letti da Noah, il protagonista del film Le pagine della nostra vita.
A lui è dedicato un episodio della famosa serie televisiva La Signora del West, il numero 21 della quinta stagione dal titolo Walt Whitman, in cui si affronta il tema dell'omosessualità.
Nella 7ª stagione, la 7ª puntata dei Simpson, dal titolo Mamma Simpson, Homer pensa che la tomba di Walt Whitman sia quella della madre e la prende a calci, dicendo che lo odia.
È ampiamente citato nel film L'attimo fuggente.
Numerosi riferimenti a Whitman e alle sue poesie sono presenti nella serie tv Breaking Bad - Reazioni collaterali, a partire dal nome del protagonista, Walter White: quest'ultimo inoltre, ad un certo punto della trama, farà notare esplicitamente ad un altro personaggio della serie di avere le stesse iniziali del poeta.
Si fa riferimento a lui nel film a tematica lesbica 2 ragazze innamorate.
largamente ispirato a lui è il film 110 e lode del 1994 il cui coopratogonista assomiglia fisicamente allo stesso Whitman e in cui si trovano citate più volte le sue poesie (specialmente "canto di me stesso").
Alcuni dei suoi versi sono citati spesso nel film Non c'è due senza quattro, con Bud Spencer e Terence Hill.
Sulla sua raccolta di poesie, Foglie d'erba, è incentrato il tema principale del libro di John Green, Città di carta.
La cantante statunitense Lana Del Rey fa riferimento a lui come suo "padre" nella canzone "Body Electric".
Il famoso regista e attore italiano Roberto Benigni ha citato lo stesso autore nella conclusione della sua lectio magistralis sui dieci comandamenti, in diretta su canale Rai 1 a dicembre 2014


== NoteModifica ==
^ Loving, 19
^ Callow, 278
^ Loving, 123


== BibliografiaModifica ==
Erkkila, Betsy, Whitman and the homosexual republic, in: Ed Folsom (ed.), Walt Whitman: The Centennial Essays, University of Iowa Press, Iowa City 1994, pp. 153–171.
Reynolds, David S., Walt Whitman's America: A Cultural Biography, Knopf, New York 1995.
(FR) Rivers, W. C., L'inversion de Walt Whitman, évidence nouvelle, "Archives d'anthropologie criminelle", 1914, pp. 364–367. (Online in formato immagine).
(EN) Juan-Navarro, Santiago, Beyond the Myth of Narcissus: The Role of the Reader in Walt Whitman's 'Song of Myself.' "Atlantis" 12.1 (1990): 109-14.
Walt Whitman, Nel West e altri viaggi, traduzione di Cecilia Mutti, collana Experience classici, Mattioli 1885, 2008, pp. 140 pp., ISBN 978-88-6261-039-1, ..
Walt Whitman, Calamus. Poesie da uomo a uomo, collana Enola, Castelvecchi, 2000, pp. 119 pp., ISBN 978-88-8210-187-9, ..
Jonah Lehrer, Proust era un neuroscienziato, Torino, Codice Edizioni, 2008, pp. 204 pp., ISBN 978-88-7578-096-8, ..


== Voci correlateModifica ==
Poetica di Walt Whitman
Trascendentalismo


== Altri progettiModifica ==

 Wikisource contiene una pagina dedicata a Walt Whitman
 Wikiquote contiene citazioni di o su Walt Whitman
 Wikimedia Commons contiene immagini o altri file su Walt Whitman


== Collegamenti esterniModifica ==
Il primo sito italiano dedicato a Walt
Approfondimento biografico
Bibliografia completa delle poesie contenute in Leaves of Grass con titolo originaleIl barone Wernher Magnus Maximilian von Braun (pronuncia tedesca [ˈvɛrnhɛr fɔn ˈbraʊn]; pronuncia inglese [ˈvɛrnər fən ˈbraʊn]) (Wirsitz, 23 marzo 1912 – Alexandria, 16 giugno 1977) è stato uno scienziato e ingegnere tedesco naturalizzato statunitense, una delle figure principali nello sviluppo della missilistica in Germania e negli Stati Uniti, dove è ritenuto il capostipite del programma spaziale americano.
Prima e durante la seconda guerra mondiale lavorò allo sviluppo dei razzi in Germania, campo in cui ottenne successi senza precedenti. Fu l'ideatore del disegno e della realizzazione dei razzi V-2 che colpirono Londra nel corso del secondo conflitto mondiale. Dopo la guerra, assieme ad altri scienziati del suo gruppo, si consegnò alle forze statunitensi che, comprendendo il suo alto valore di uomo e di scienziato, lo impiegarono immediatamente nello sviluppo dell'Operazione Paperclip, di natura segreta. Von Braun lavorò con l'esercito statunitense per venire poi assimilato definitivamente nella NASA.
Negli anni di collaborazione con la NASA, fu direttore del nuovo Marshall Space Flight Center nonché progettista del veicolo di lancio Saturn V, il superpropulsore che portò la missione Apollo sulla luna nel 1969, il vero coronamento di tutta la sua opera scientifica. Come definito dalla NASA, egli è "indubbiamente il più grande scienziato della tecnica missilistica ed aerospaziale della storia". Nel 1975 ricevette la National Medal of Science.


== Biografia ==


=== Gioventù ===

Il barone Wernher Magnus Maximilian von Braun nacque a Wirsitz in Prussia (oggi nella Polonia), secondo di tre figli. Suo padre, Magnus von Braun (1878–1972), apparteneva all'antica aristocrazia conservatrice tedesca e aveva prestato servizio come ministro dell'agricoltura nel Gabinetto federale durante la Repubblica di Weimar. Sua madre, Emmy von Quistorp (1886–1959), discendeva anch'ella da una nobile famiglia che vantava tra i suoi antenati molti membri delle famiglie reali d'Europa quali Filippo III di Francia, Valdemaro I di Danimarca, Roberto III di Scozia ed Edoardo III d'Inghilterra. Von Braun aveva un fratello maggiore, Sigismund, e un fratello minore chiamato Magnus come il padre. Dopo che Wernher von Braun ebbe ricevuto la cresima secondo il rito luterano, ebbe in regalo da sua madre un telescopio, iniziando così ad appassionarsi all'astronomia e allo spazio, il che segnò tutta la sua vita.
Dopo l'annessione di Wirsitz alla Polonia nel 1920 (secondo il trattato di Versailles), la sua famiglia, come molte altre di origine tedesca, migrò in Germania, trovando casa a Berlino.
Wernher von Braun fu anche un abile musicista amatoriale, suonando le opere di Beethoven e Bach a memoria. Von Braun imparò infatti a suonare il violoncello e il pianoforte, intenzionato com'era a divenire un compositore. Prese lezioni da Paul Hindemith e compose anche alcuni brani che risentono proprio dell'ispirazione musicale del maestro.
All'inizio del 1925 iniziò a frequentare la scuola al Castello di Ettersburg presso Weimar dove comunque il suo rendimento, in particolare nelle materie scientifiche, continuarono ad essere pessimi. A scuola, Wernher non eccelleva né in fisica né in matematica, finché non acquistò un libro dal titolo Die Rakete zu den Planetenräumen ("Il missile nello spazio interplanetario") scritto dal pioniere della missilistica Hermann Oberth. Da quel momento in poi si applicò talmente tanto alla matematica da arrivare ad eccellere in quel campo. All'età di dodici anni causò dei danni notevoli, a seguito dell'esplosione di un vagone giocattolo a cui aveva attaccato dei fuochi d'artificio, ispirato in questo dagli studi sulle auto a propulsione pubblicati in quegli anni da Max Valier e Fritz von Opel. Il giovane von Braun venne tenuto in custodia dalla polizia finché non arrivò il padre. Nel 1928 la sua famiglia lo trasferì al collegio Hermann-Lietz-Internat nella Frisia orientale, presso l'isola di Spiekeroog, nel Mare del Nord e fu qui curiosamente che iniziò ad appassionarsi ai viaggi spaziali.
Nel 1930 iniziò a frequentare l'Università tecnica di Berlino, entrando successivamente nel Verein für Raumschiffahrt (Società per il volo spaziale) dove assistette Hermann Oberth negli esperimenti sui razzi a motore con combustibile liquido, costruendone egli stesso alcuni, utilizzando materiali di recupero reperiti nelle discariche di rifiuti di Berlino. Dopo avere conseguito il diploma entrò nella Humboldt-Universität zu Berlin.


=== La carriera in Germania ===

Von Braun stava lavorando al suo dottorato quando il Partito Nazionalsocialista Tedesco dei Lavoratori (NSDAP o partito nazista) salì al potere in un governo di coalizione in Germania; la missilistica divenne quasi immediatamente parte dell'agenda nazionale.
Il capitano d'artiglieria Walter Dornberger assicurò a von Braun una borsa di studio di ricerca presso il reparto d'artiglieria dove si stavano sviluppando le ricerche del razzo a combustibile solido di Dornberger, a Kummersdorf. Il trattato di Versailles aveva posto severe limitazioni a carico della Germania relativamente agli armamenti e in particolare alla dotazione di artiglieria pesante, ma nulla era stato disposto in relazione ai razzi. Da qui l'interesse della Reichswehr per gli studi sulla propulsione a razzo. Successivamente von Braun ricevette un dottorato in fisica. Alla fine del 1934 l'equipe di von Braun riuscì a lanciare due missili che percorsero 2,4 km.
A quel tempo, tuttavia, non esistevano più società missilistiche tedesche a causa del fallimento del Verein für Raumschiffahrt e i test sui razzi erano stati proibiti dal nuovo regime nazista. I militari monopolizzarono lo sviluppo e la ricerca missilistica costruendo una grande industria nei pressi del villaggio di Peenemünde nel nord-est della Germania, sul Mar Baltico. Dornberger divenne comandante e von Braun nominato suo direttore tecnico. In collaborazione con la Luftwaffe, il gruppo di Peenemünde sviluppò i propulsori a combustibile liquido sia per i caccia sia per gli aerei a reazione. Svilupparono anche il missile balistico a lungo raggio A-4 e il missile antiaereo supersonico Wasserfall. A causa di forti pressioni, von Braun nel novembre 1937 entrò nel Partito nazista e nel mese di maggio del 1940 diventò un ufficiale delle SS. Iniziò come Untersturmführer (sottotenente) e Himmler lo promosse tre volte, l'ultima come Sturmbannführer (maggiore) nel giugno del 1943.
Nel novembre del 1942, Adolf Hitler approvò la produzione degli A-4 come "arma di rappresaglia". Il gruppo di lavoro comprese che la si sviluppava per bombardare Londra con esplosivi. Ventidue mesi dopo venne messo a punto il primo A-4, ora denominato V2 (Vergeltungswaffe 2, o arma di rappresaglia 2), un nome inventato da Joseph Goebbels. Il missile venne lanciato verso l'Europa occidentale il 7 settembre 1944.
Nasceva la missilistica, una delle armi segrete germaniche. Ciò che ancora mancava era la bomba atomica, che lo stato maggiore tedesco considerava irrealizzabile a breve, e i missili V2 lanciati con esplosivi tradizionali non ebbero l'effetto distruttivo immaginato con carica atomica capace di decidere l'esito del conflitto. I razzi V2 furono per la maggior parte fabbricati in circostanze terribili: la produzione principale infatti, ebbe luogo nei sotterranei di una fabbrica del campo di concentramento di Mittelbau-Dora, dove i lavoratori erano prigionieri ridotti in schiavitù. I sotterranei vennero scavati nella dura roccia della montagna di Harz. Lo scopo era nascondersi alla ricognizione alleata per evitare un possibile bombardamento, avendo così la sicurezza che il V2 sarebbe stato costruito nella quantità sufficiente per arrivare alla cosiddetta Endsieg (la vittoria finale della Germania).
La fabbrica era diretta dalle SS e come operai venivano usati i cittadini stranieri detenuti nel campo, principalmente francesi ed est-europei. L'indebolimento della manodopera causato dal massacrante lavoro nel campo di concentramento provocò, si stima, almeno 20.000 morti tra coloro che lavorarono al progetto. Alcuni vennero uccisi mentre tentavano di sabotare i missili. Non ci sono prove che von Braun abbia protestato per tali uccisioni, anche se successivamente dichiarò di provare vergogna per quanto era successo a Dora.
Nel marzo 1944 la Gestapo arrestò von Braun per crimini contro lo Stato a causa della sua continua pubblicità sulla possibile costruzione di missili capaci di andare nello spazio. Ma le accuse caddero dato che il suo ruolo nella costruzione di macchine da guerra era in costante crescita. Infatti Dornberger e il ministro agli armamenti Albert Speer riuscirono a convincere Hitler che senza von Braun la produzione di V-2 sarebbe stata a rischio.
Nella primavera del 1945, quando l'Armata Rossa era giunta a 160 km da Peenemünde, von Braun riunì i suoi collaboratori e chiese loro a chi avrebbero voluto consegnarsi. Molti scienziati erano impauriti dai sovietici e temevano processi o rappresaglie da parte dei britannici (le cui città avevano subito il maggior numero di attacchi con i missili). Così, salendo su un treno munito di documenti falsi, von Braun condusse 500 persone attraverso la Germania distrutta dalla guerra per consegnarsi agli statunitensi. Le SS avevano avuto l'ordine di uccidere gli ingegneri tedeschi in fuga, ma von Braun e gli altri riuscirono ugualmente a consegnarsi alle truppe statunitensi. Gli americani, appena capirono di avere di fronte degli ingegneri di primissimo piano, mandarono subito l'esercito a Peenemünde e Nordhausen per requisire tutto ciò che restava dei V2 e distruggere entrambe le fabbriche, riuscendo a stipare in 300 vagoni ferroviari le parti dei missili rimaste, ma buona parte della produzione dell'équipe di von Braun venne requisita dai sovietici.
In Gran Bretagna i missili V-2 avevano causato 2.754 morti e 6.523 feriti, e von Braun venne considerato un criminale di guerra da parte della popolazione. Un analogo numero di morti vi fu in Belgio, soprattutto nella città di Anversa. La missilistica sarebbe diventata l'arma usata nel XX secolo.


=== La carriera nell'esercito statunitense ===
Anche negli Stati Uniti dell'immediato dopoguerra l'odio verso i nazisti era palpabile. Infatti le condizioni offerte al gruppo di ingegneri e scienziati che ora collaboravano con gli americani furono non sempre facili.

Il 20 giugno 1945, il Segretario di Stato Cordell Hull approvò il trasferimento sul suolo statunitense degli specialisti tedeschi facenti capo a von Braun, nell'operazione segreta Paperclip dell'Office of Strategic Services. I primi sette scienziati giunsero a Wilmington nel Delaware il 20 settembre 1945. In seguito vennero trasferiti a Boston e successivamente, ad eccezione di von Braun, nel Maryland per classificare i documenti di Peenemünde che avrebbero permesso agli scienziati di continuare gli esperimenti missilistici. Infine von Braun e altri 126 suoi colleghi si stabilirono a Fort Bliss, nel Texas, in una grande installazione militare a nord di El Paso.

Furono loro imposte condizioni severe: separati dalle famiglie, rimaste in Germania, si trovarono a vivere in baracche dissestate, prive di servizi e sotto costante sorveglianza. Non potevano infatti uscire da Fort Bliss liberamente, ma solo sotto scorta.
A Fort Bliss lo staff di von Braun addestrò il personale militare, industriale e universitario sulla complessità della missilistica, lanciando nel Nuovo Messico alcuni V-2 arrivati integri dalla Germania. Proseguirono inoltre gli studi sulle future applicazioni dei razzi militari.
In questo periodo, von Braun spedì una proposta di matrimonio alla sua prima cugina, la diciottenne Maria von Quistorp. Il 1º marzo 1947 si sposarono con rito luterano in una chiesa di Landshut, in Germania, dopo che von Braun aveva ottenuto il permesso di tornare nel suo paese natio e di rivedere i propri genitori. Nel dicembre del 1948 nacque la sua prima figlia all'ospedale militare di Fort Bliss.
Nel 1950 von Braun e il suo staff vennero trasferiti a Huntsville, in Alabama, dove si stabilirono per vent'anni. Nominato direttore della divisione di sviluppo dell'Army Ballistic Missile Agency (ABMA), condusse fino al 1956 la squadra di sviluppo dell'esercito alla creazione del razzo Redstone. Già nel 1954 il gruppo sarebbe stato in grado di lanciare un satellite in orbita nello spazio. Ma la Casa Bianca si oppose: nel settembre 1956 infatti von Braun fu costretto a zavorrare il razzo perché non entrasse in orbita. I politici preferivano infatti il progetto Vanguard della Marina militare, che però poteva contare su un missile meno potente e sicuro.
Il 4 ottobre 1957 gli Stati Uniti vennero colti di sorpresa dalla notizia del primo lancio di un satellite sovietico, lo Sputnik 1. Cercando di correre subito ai ripari, venne anticipato il lancio del Vanguard al dicembre 1957 (doveva essere pronto nel 1958). Ma il lancio fallì: il razzo che sosteneva il satellite ricadde a terra e si incendiò.
Così von Braun ebbe finalmente via libera e in soli tre mesi mise in orbita il primo satellite artificiale statunitense. Il suo gruppo sviluppò lo Jupiter-C, un lanciatore Redstone modificato. Il lancio riuscito dello Jupiter-C, che mise in orbita l'Explorer 1, segnò l'inizio del programma spaziale americano. Era il 31 gennaio 1958.


=== La missione di rendere popolare il concetto dell'uomo nello spazio ===
Riprendendo gli schemi che già aveva elaborato agli inizi della sua carriera in Germania, von Braun se da un lato si dedicava alla progettazione di razzi e tecniche spaziali "per la realtà", continuava ad inseguire il suo sogno di ingegnere-scienziato di un mondo futuro nel quale i razzi potessero essere utilizzati in modo versatile per l'esplorazione dello spazio ancora sconosciuto. Se però un tempo temeva di essere osteggiato per queste sue idee, negli anni di collaborazione con gli americani si propose di divulgare il più possibile queste sue idee, riscuotendo un certo successo. Il 14 maggio 1950, come sottolineato dal The Huntsville Times nell'articolo "Il dottor von Braun ripete che i razzi potranno raggiungere la luna", fu l'inizio dei suoi sforzi in questo senso. Le discussioni che si originarono sul tema procurarono una grande pubblicità al concetto di viaggio spaziale e alla comparsa delle prime opere d'immaginazione a tema "lunare" come i film del 1950 Uomini sulla Luna (Destination Moon) e RX-M Destinazione Luna (Rocketship X-M).

Nel 1952 von Braun pubblicò per la prima volta il suo concetto di progettazione e gestione di una stazione spaziale orbitante nel settimanale Collier's Weekly nella serie "Man Will Conquer Space Soon!". Questi articoli vennero illustrati dall'artista di fantascienza Chesley Bonestell ed ebbero un ruolo importante nella diffusione delle sue idee. Von Braun collaborò frequentemente con l'amico e scrittore Willy Ley per pubblicare le sue idee.

Nell'articolo dedicato alla stazione spaziale si leggeva che essa avrebbe avuto un diametro di 75 m, la sua orbita sarebbe stata ad una altezza di 1700 Km e avrebbe ruotato su se stessa per creare una gravità artificiale come suggerito già nel 1929 da Herman Potočnik nel suo libro Das Problem der Befahrung des Weltraums - Der Raketenmotor ("Il problema del viaggio spaziale – il razzo motore"). Questi suoi concetti vennero ripresi, alcuni decenni dopo, nel film 2001: Odissea nello spazio.
Von Braun aveva immaginato delle spedizioni su larga scala, con un totale di 50 astronauti viaggianti in tre navicelle spaziali (due per la truppa e uno essenzialmente come cargo). Al loro arrivo, questi astronauti avrebbero potuto creare una base lunare permanente nella regione lunare che a lui pareva più adatta allo scopo, quella di Sinus Roris, dalla quale avrebbe potuto svilupparsi quindi un insediamento permanente da cui condurre l'esplorazione delle aree circostanti come il cratere Harpalus ed il Mare Imbrium.
Nel medesimo periodo von Braun stava lavorando anche ad un primo progetto per una missione spaziale su Marte che egli intendeva utilizzare per installarvi una stazione. I suoi progetti, pubblicati nel libro divulgativo The Mars Project ("Il progetto Marte", 1952), prevedevano una flotta di dieci navicelle di cui una per il cargo e nove per il trasporto di un totale di 70 astronauti. The Mars Project ispirò, tra le altre cose, il film La conquista dello spazio del 1955.
Prima di dedicarsi alle descrizioni scientifiche e agli approcci tecnici di un possibile viaggio su Marte, von Braun aveva scritto una novella fantascientifica, ambientata appunto nel 1980, anno che egli prevedeva essere di svolta per le missioni sul pianeta rosso. Secondo il suo biografo Erik Bergaust, il manoscritto era stato rifiutato da non meno di 18 editori e questo colpì molto negativamente von Braun, che si rivalse pubblicando parte di questa sua opera sulle riviste specializzate, di modo da poter facilmente illustrare il suo progetto. Il manoscritto completo, dal titolo Project MARS: A Technical Tale, è stato pubblicato postumo solo nel dicembre del 2006.
Nella speranza che queste sue teorie potessero attrarre sempre più il pubblico internazionale sul tema dei viaggi spaziali e delle tecniche di navigazione nello spazio, von Braun iniziò a lavorare anche con Walt Disney e coi Disney Studios come direttore tecnico, iniziando con tre film per la televisione dedicati all'esplorazione dello spazio. La prima di queste opere fu Man in Space, che venne trasmesso per la prima volta il 9 marzo 1955, riuscendo catturare 42 milioni di spettatori in un inatteso successo.
In seguito, nel 1959, von Braun pubblicò un piccolo libro nel quale condensava alcuni episodi apparsi sul This Week Magazine.


=== La carriera alla NASA ===
La Marina militare statunitense aveva cercato più volte di costruire un razzo per elevare i satelliti in orbita, ma il Vanguard progettato si era dimostrato inservibile. Nel 1957, col lancio dello Sputnik 1, vi era ormai la crescente convinzione che l'Unione Sovietica fosse decisamente avanzata nel suo programma spaziale rispetto agli Stati Uniti e questo mosse ancora più gli animi e i governi a emergere nella corsa allo spazio. Le autorità americane scelsero quindi di sfruttare von Braun e le sue conoscenze in campo missilistico per creare veicoli per il lancio orbitale, proposta che egli in un primo tempo rifiutò.

La NASA fu costituita con una legge del 29 luglio 1958. Il giorno dopo, il cinquantesimo razzo Redstone fu lanciato con successo da un'isola del Pacifico meridionale. Due anni più tardi la NASA aprì un nuovo centro spaziale, il Marshall Space Flight Center, sempre nella città di Huntsville, in Alabama e trasferì von Braun e il suo staff dall'ABMA alla NASA. In un incontro faccia a faccia con Herb York al Pentagono, von Braun mise in chiaro che egli sarebbe passato alla NASA solo se fosse stato permesso un ulteriore sviluppo del progetto Saturn. Von Braun fu il primo direttore del centro, dal 1960 al febbraio del 1970.

Questi primi anni di von Braun alla NASA non furono tranquilli e non mancarono le difficoltà. Una di queste fu l'"infame viaggio di dieci centimetri" come egli stesso ebbe a definirlo, uno dei primi lanci dei nuovi razzi che si sollevò solo appunto dieci centimetri circa dal suolo per poi ricadervi; un errore banale che fu presto risolto con qualche accorgimento allo strumento, ma che fu sufficiente a demoralizzare parte del gruppo che stava lavorando intensamente al progetto.
Il primo importante progetto al Marshall Center fu lo sviluppo del Saturn, un razzo in grado di portare astronauti sulla Luna. A tal proposito lo stesso von Braun applicandosi al progetto propose di seguire una tecnica ingegneristica che portasse ad un rendezvous sull'orbita terrestre, ma nel 1962 si convertì all'idea di un rendezvous nell'orbita lunare che successivamente mise in pratica. Il sogno di von Braun di vedere un uomo sulla Luna si concretizzò il 16 luglio 1969, quando il razzo Saturn V, sviluppato al Marshall, portò l'equipaggio dell'Apollo 11 sulla Luna. Nel corso del Programma Apollo sei equipaggi di astronauti esplorarono la superficie lunare e lo stesso von Braun collaborò attivamente con Kurt H. Debus, il primo direttore del Kennedy Space Center.
Durante l'estate locale del 1966–67, von Braun prese parte a un viaggio scientifico in Antartide organizzato per lui e altri membri della direzione della NASA. L'obiettivo di questa missione era quello di determinare quanto l'esplorazione con metodi scientifici dell'Antartide avrebbe potuto allenare gli astronauti all'esplorazione della superficie lunare. L'interesse di von Braun per l'ambiente si focalizzò essenzialmente nello sfruttamento proficuo delle poche risorse d'acqua dolce disponibili in virtù della sua idea circa la possibile presenza di acqua (e quindi di vita) anche su altri pianeti e in particolare su Marte per il quale egli auspicava missioni di allunaggio attorno al 1980.
Nel 1970, von Braun venne assegnato al ruolo di NASA's Deputy Associate Administrator for Planning al quartier generale della NASA, trasferendosi con la sua famiglia a Washington. Con l'interruzione del programma Apollo, von Braun comprese di possedere una visione del futuro della corsa allo spazio profondamente diversa da quella della NASA, quindi il 26 maggio 1972 rassegnò le dimissioni.
Nel contempo il professor von Braun sviluppò l'idea di un "campus spaziale" (US Space Camp), istituzione che avrebbe fornito ai giovani americani le conoscenze necessarie e l'apertura mentale per sviluppare al meglio il loro rapporto con le future tecnologie e con lo spazio.


=== La carriera dopo la NASA ===
Dopo aver lasciato la NASA divenne vicepresidente delle industrie Fairchild a Germantown, nel Maryland, dove fu attivo nella promozione del National Space Institute. Conobbe Carol Rosin, responsabile corporativa delle industrie Fairchild, nel 1974. Von Braun la rese consapevole del pericolo della proliferazione delle armi spaziali e del perché dovessero essere bandite. La Rosin continuò l'azione di von Braun nella promozione del divieto delle armi spaziali e nella trasformazione del complesso militare-industriale in un'industria pacifica di esplorazione dello spazio, co-fondando l'Institute for Cooperation in Space (Istituto per la cooperazione nello spazio).

Nel 1976 divenne membro del consiglio di amministrazione della Daimler-Benz nonché consulente scientifico di Lutz Kayser, CEO della tedesca OTRAG (Orbital Transport und Raketen), la prima compagnia privata ad occuparsi della produzione di veicoli di lancio. All'apice della sua attività, von Braun scoprì di soffrire di tumore al pancreas. Malgrado le cure, il tumore continuò a progredire, costringendolo a lasciare la Fairchild il 31 dicembre 1976. Il 16 giugno 1977, Wernher von Braun morì ad Alexandria (Virginia), all'età di 65 anni. Fu sepolto all'Ivy Hillside Cemetery.


== Onorificenze ==


=== Onorificenze tedesche ===
8 luglio 1943: status di Professor, conferito da Hitler


=== Onorificenze statunitensi ===


=== Altre onorificenze ===
1969: Wilhelm-Exner-Medaille
1975: medaglia d'oro della Humboldt-Gesellschaft
1994: dedicato il Cratere lunare von Braun
2010: terzo Wernher-von-Braun-Memorial-Symposium alla University of Alabama di Huntsville
25 lauree honoris causa: tra le quali: University of Alabama, University of Tennessee at Chattanooga, University of Pittsburgh, Saint Louis University, Technische Universität Berlin, Canisius College, Clark University


== Wernher von Braun nel cinema ==
La biografia di Wernher von Braun fu il soggetto del film del 1960 diretto da J. Lee Thompson, I Aim at the Stars (in Italia Alla conquista dell'infinito), con Curd Jurgens nella parte di Wernher e Victoria Shaw in quella della moglie Maria von Quistorp. La figura di Von Braun compare inoltre nel film Cielo d'ottobre, quale ispiratore del giovane protagonista.


== Riferimenti nella cultura di massa ==
Si pensa che Stanley Kubrick abbia preso ispirazione da Wernher von Braun e altre persone dell'epoca, come John von Neumann, Edward Teller e Henry Kissinger, per il suo celebre film Il dottor Stranamore, ovvero: come imparai a non preoccuparmi e ad amare la bomba
Von Braun è citato più volte nel romanzo L'arcobaleno della gravità di Thomas Pynchon (è di Von Braun la citazione di apertura), testo la cui trama ruota attorno ai missili V-2.
Nel videogioco System Shock 2, l'astronave su cui si svolge la trama si chiama von Braun, in omaggio allo scienziato.
Nel manga ed anime Planetes, la Von Braun è la nave spaziale che per prima porterà l'uomo su Giove. Inoltre, in tutta la storia, si fanno diversi riferimenti alla figura di Von Braun quale pioniere della missilistica e del programma spaziale umano.
Il personaggio di Doc Brown nella saga cinematografica Ritorno al futuro afferma che il suo cognome in origine era Von Braun, (cambiato in Brown dopo la guerra). Questo sembra essere un omaggio allo scienziato il cui apporto fu decisivo per lo sviluppo della scienza missilistica e per la conseguente corsa allo spazio.
Nell'anime Mobile Suit Gundam, una città lunare è chiamata Von Braun City in suo onore.
Il personaggio disneyano di Pico De Paperis tuttologo plurilaureato, in originale Ludwig von Drake con un marcato accento tedesco, è chiaramente ispirato alle popolari figure di Einstein e von Braun.
Viene spesso citato nel film Cielo d'ottobre.
Von Braun viene citato nel film Più forte ragazzi durante un dialogo via radio tra aeromobile e torre di controllo, quando il personaggio interpretato da Bud Spencer, Plata, chiama ironicamente il controllore di volo, appunto, von Braun.
Nel film Iron man 3, il personaggio di Maya Hansen cita Von Braun.
Nel videogioco Kerbal Space program, il personaggio a capo del dipartimento scientifico si chiama Wernher Von Kerman, chiara allusione allo scienziato, dal momento che uno degli scopi del gioco è la creazione di razzi per esplorare lo spazio.


== Note ==


== Bibliografia ==
Bernd Ruland, Wernher von Braun. Una vita per lo spazio, Milano, Mondadori, 1970
Bergaust, Erik (1976), Wernher von Braun: The authoritative and definitive biographical profile of the father of modern space flight (Hardcover), National Space Institute (1976), ISBN 0-917680-01-4
Biddle, Wayne (2009), Dark Side of the Moon: Wernher von Braun, the Third Reich, and the Space Race (Hardcover), W.W. Norton (2009), ISBN 978-0-393-05910-6
Bilstein, Roger E. (2003), Stages to Saturn: A Technological History of the Apollo/Saturn Launch Vehicles (Paperback), University Press of Florida (July 2003), ISBN 0-8130-2691-1
Crouch, Tom D. (1999), Aiming for the Stars: The Dreamers and Doers of the Space Age (Hardcover), Smithsonian (September 17, 1999), ISBN 1-56098-386-8
Dunar, Andrew J & Stephen P Waring (1999), written at Washington, DC, Power to Explore: a History of Marshall Space Flight Center, 1960–1990, United States Government Printing Office, ISBN 0-16-058992-4
Eisfeld, Rainer (2000), written at Hamburg, Mondsüchtig, Rohwolt, ISBN 3-499-60943-6
Erlebnisbericht Adam Cabala, in: Fiedermann, Heß, Jaeger: Das KZ Mittelbau Dora. Ein historischer Abriss. Berlin 1993, S.100
Freeman, Marsha (1993), How we got to the Moon: The Story of the German Space Pioneers (Paperback), 31st Century Science Associates (October 1993), ISBN 0-9628134-1-9
Lasby, Clarence G (1971), written at New York, NY, Project Paperclip: German Scientists and the Cold War, Atheneum, ISBN B0006CKBHY
McGovern, James (1966), Operazione Crossbow e Overcast. La caccia alle armi segrete tedesche, Mursia, Milano
Neufeld, Michael J (1994), written at New York, The Rocket and the Reich: Peenemünde and the Coming of the Ballistic Missile Era, Free Press, ISBN 0-02-922895-6
Neufeld, Michael J (2007), written at New York, Von Braun: Dreamer of Space, Engineer of War, Alfred A. Knopf, ISBN 978-0-307-26292-9
Ordway, Frederick I., III (2003), The Rocket Team: Apogee Books Space Series 36 (Apogee Books Space Series) (Hardcover), Collector's Guide Publishing Inc; Har/DVD edition (September 1, 2003), ISBN 1-894959-00-0
Sellier, André (2003), written at Chicago, IL, A History of the Dora Camp: The Untold Story of the Nazi Slave Labor Camp That Secretly Manufactured V-2 Rockets, Ivan R Dee, ISBN 1-56663-511-X
Stuhlinger, Ernst (1996), written at Malabar, FL, Wernher von Braun: Crusader for Space, Krieger Publishing Company, ISBN 0-89464-980-9
Tompkins, Phillip K. (1993), Organizational Communication Imperatives: Lessons of the Space Program (Paperback), Roxbury Publishing Company (1993), ISBN 0-935732-40-3
Ward, Bob (2005), written at Annapolis, MD, Dr. Space: The Life of Wernher von Braun, Naval Institute Press, ISBN 1-59114-926-6
Weisstein, Eric W., Robert Goddard at ScienceWorld.
Willhite, Irene E. (Editor) (2007), The Voice of Dr. Wernher von Braun: An Anthology (Apogee Books Space Series) (Paperback), Collector's Guide Publishing, Inc. (May 1, 2007), ISBN 1-894959-64-7
Winterstein, William E., Sr. (2005), Secrets Of The Space Age: The Sacrifices and Struggles To Get To The Moon; The Aftermath: What Happened After Lunar Mission, Intrigue and United States Space Heroes Betrayed (Hardcover), Robert D. Reed Publishers (June 30, 2005), ISBN 1-931741-49-2


== Voci correlate ==
Aggregat
NASA
Programma Apollo
Ingegneria aerospaziale
Sergej Pavlovič Korolëv
Konstantin Tsiolkovsky


== Altri progetti ==

 Wikiquote contiene citazioni di o su Wernher von Braun
 Wikimedia Commons contiene immagini o altri file su Wernher von Braun


== Collegamenti esterni ==
(EN) Istituto per la cooperazione nello spazio
(EN) Marshall Space Flight Center - Storia del dott. Wernher Von Braun
(EN) Redstone Arsenal - Storia del dott. Wernher Von Braun
(EN) Collaborazione tra Disney e Von Braun
(EN) Wikiquote
Biografia di Wernher Von BraunWilliam Howard Taft (Cincinnati, 15 settembre 1857 – Washington, 8 marzo 1930) è stato un politico statunitense. È stato il 27º presidente degli Stati Uniti d'America.


== Biografia ==

Taft nacque a Cincinnati, in Ohio, il 15 settembre 1857 da una famiglia molto conosciuta. Il padre era stato Ministro della Giustizia sotto l'amministrazione Grant e aveva svolto incarichi diplomatici a Vienna e a San Pietroburgo. Nel 1900 Taft ottenne dal presidente McKinley l'incarico di governatore civile delle Filippine in previsione della guerra contro la Spagna. All'epoca egli faceva parte del Dipartimento Giuridico dell'Università di Cincinnati. Taft svolse il suo incarico in maniera efficiente in tutti i campi, rifondando l'assetto civile dell'ex-colonia spagnola, oramai sotto il controllo americano. Risolse anche la difficile questione delle proprietà ecclesiastiche, conducendo con notevole abilità diplomatica le trattative con i cattolici e la Santa Sede.
Sotto l'amministrazione Roosevelt venne nominato per un breve periodo Governatore Provvisorio di Cuba nel 1906, per risolvere i problemi sorti nell'isola dopo una rivolta, e quindi (1907) gli venne affidata la direzione dei lavori del Canale di Panama, interrotti qualche tempo prima, e anche qui dimostrò una certa perizia. Intanto, fin dal 1904 Roosevelt gli aveva affidato l'incarico di Ministro della Guerra: in quegli anni i rapporti fra i due furono eccellenti. Teddy Roosevelt ammirava molto il professore dell'Ohio ed aveva in lui fiducia totale, tanto che, al termine del suo mandato, si era formato la convinzione che egli sarebbe stato il suo miglior successore, finendo per rifiutare tutte le proposte per una terza candidatura. Questo spianò di fatto la strada a Taft, che vinse nettamente le elezioni presidenziali del 1908
Taft diede inizio al suo mandato come presidente nel 1909 e secondo alcuni storici egli tradì il programma del suo grande predecessore, ma ciò non è del tutto vero. In realtà Taft fu un buon amministratore ma commise gravi errori in politica estera, specie in America Latina, ove sostenne indiscriminatamente tutti quei governi che potevano essere utili all'economia degli Stati Uniti con la cosiddetta Diplomazia del Dollaro. Ciò lo portò ad appoggiare amministrazioni poco democratiche o palesemente dittatoriali, alienandosi così le simpatie di molti americani. Inoltre, verso la fine del suo mandato gli esponenti più conservatori del Partito Repubblicano riuscirono a prendere il sopravvento sul debole carattere di Taft, e questo creò disagio all'interno del Partito. La sostituzione di James Garfield come responsabile per l'Amministrazione degli Affari Interni provocò la definitiva rottura fra Roosevelt e Taft. Alla scadenza del suo mandato Roosevelt decise di riproporre la candidatura, e questo voltafaccia politico provocò la definitiva caduta di Taft, che -alle presidenziali del 1912- si piazzò addirittura terzo, dietro Woodrow Wilson e lo stesso Roosevelt.
All'inizio del 1913, scaduto il mandato, William Howard Taft si trasferì a Yale, dove riprese la sua vecchia professione di docente di legge fino al 1921, quando fu nominato, dal presidente Harding, Presidente della Corte Suprema (Chief Justice of the United States), carica alla quale aveva aspirato sin dalla giovinezza. Si dimise da questo prestigioso incarico nel 1930 e morì l'8 marzo dello stesso anno per complicanze legate ad una cardiopatia che lo affliggeva da tempo.
Venne sepolto presso l'Arlington National Cemetery.
Fu uno dei presidenti degli Stati Uniti membri della Massoneria .


== Curiosità ==
Taft è stato il presidente statunitense più pesante, avendo raggiunto i 175 kg di peso. Tale sovrappeso fu causa, durante il suo mandato presidenziale, di un disturbo noto come apnea ostruttiva notturna, a causa del quale cadeva spesso improvvisamente addormentato anche durante pubbliche cerimonie, con conseguente grande imbarazzo del suo seguito. Si racconta che, quando faceva il bagno alla Casa Bianca, ci volessero ben sei persone per aiutarlo ad uscire dalla vasca.
Curiosamente, appena terminato il suo mandato, in pochi mesi Taft perse ben 40 chili di peso, non ebbe più problemi di narcolessia e riportò a livelli quasi normali la sua pressione arteriosa, riuscendo così a fare diversi faticosi viaggi.
A dispetto del suo peso, Taft amava molto gli sport: fu - tra l'altro - il primo Presidente degli U.S.A. a praticare il golf, facendo così conoscere questo sport al grande pubblico.
Taft fu anche il primo Presidente statunitense ad aprire con un suo lancio la Major League Baseball, il massimo campionato nordamericano di baseball, inaugurando una consuetudine che sarebbe stata portata avanti dai suoi successori.
Taft fu il primo presidente statunitense a convocare conferenze stampa bisettimanali per poi abolirle causa i continui scontri con i giornalisti.


== Taft sullo schermo ==
Taft appare in una ventina di documentari e news girati tra il 1904 e il 1913 e in una decina di filmati - documentari, serie tv, video - tra il 1933 e il 2005.


== Filmografia ==
Sec'y Taft's Address & Panorama, documentario (1904)
Presidential Possibilities, documentario (1908)
With Taft in Panama, documentario (1909)
Inauguration of President William H. Taft, documentario (1909)
Taft in Chicago, and at the Ball Game, documentario (1909)
President Taft at San Francisco, documentario (1911)


== Note ==
^ (FR) "Les présidents des Etats-Unis francs-maçons", in: Giacometti-Ravenne, Le symbole retrouvé, Parigi, 2011, p. 301.


== Bibliografia ==
Mellander, Gustavo A. (1971) The United States in Panamanian Politics: The Intriguing Formative Years. Danville, Ill.: Interstate Publishers, OCLC 138568
Mellander, Gustavo A.; Nelly Maldonado Mellander (1999). Charles Edward Magoon: The Panama Years. Río Piedras, Puerto Rico: Editorial Plaza Mayor. ISBN 1-56328-155-4. OCLC 42970390.


== Altri progetti ==

 Wikimedia Commons contiene immagini o altri file su William Howard Taft


== Collegamenti esterni ==
(EN) William Howard Taft in Internet Movie Database, IMDb.com Inc.William Lee Shoemaker, detto Bill o Willie (Fabens, 19 agosto 1931 – San Marino, 12 ottobre 2003), è stato un fantino statunitense.


== Biografia ==
Nato nel 1931 a Fabens in Texas, pesava alla nascita solamente 0,8 kg; a causa della sua struttura fisica così gracile fu messo in un'incubatrice subito dopo il parto. Nonostante le previsioni pessimistiche dei medici il neonato sopravvisse ma il suo fisico rimase sempre minuto anche in età adulta dato che raggiunse un'altezza di soli 1,51 m.


== Carriera ==
Shoemaker ha iniziato la sua carriera come fantino professionista il 19 marzo 1949, conquistò la sua prima vittoria il 20 aprile dello stesso anno in sella ad un cavallo chiamato Shafter V. Ha partecipato in oltre 40 anni di carriera a 40.350 gare, vincendone 8.833, l'ultima delle quali due settimane prima del suo definitivo ritiro. Fino al 1999 ha detenuto il record per il maggior numero di vittorie ottenute nelle competizioni ippiche del ciricuito nordamericano.


== Vittorie ==


=== American Classics ===
Kentucky Derby: 4
1955, 1959, 1965, 1986
Preakness Stakes: 2
1963, 1967
Belmont Stakes: 5
1957, 1959, 1962, 1967, 1975
Breeders' Cup Classic: 1
1987


=== Altre competizioni ===
Arlington Handicap: 4
1958, 1959, 1965, 1983
Bing Crosby Handicap: 3
1950, 1973, 1978
Blue Grass Stakes: 6
1959, 1960, 1965, 1966, 1969, 1982
Carleton F. Burke Handicap: 7
1969, 1970, 1975, 1976, 1978, 1980, 1986
Clement L. Hirsch Handicap: 4
1973, 1980, 1983, 1986
Del Mar Debutante Stakes: 5
1953, 1954, 1972, 1974, 1979
Del Mar Futurity: 6
1954, 1958, 1971, 1972, 1973, 1974
Del Mar Handicap: 8
1950, 1953, 1954, 1971, 1976, 1982, 1983, 1987
Del Mar Oaks: 4
1970, 1971, 1985, 1986
Hollywood Derby: 8
1951, 1955, 1957, 1958, 1974, 1976, 1982, 1986
Hollywood Gold Cup: 8
1956, 1957, 1958, 1971, 1973, 1974, 1978, 1987
Jockey Club Gold Cup: 4
1957, 1967, 1978, 1981
Oak Tree Invitational Stakes: 8
1971, 1972, 1975, 1976, 1977, 1978, 1981, 1982
Palomar Breeders' Cup Handicap: 5
1952, 1971, 1973, 1979, 1982
Ramona Handicap: 5
1974, 1975, 1980, 1983, 1985
San Diego Handicap: 5
1953, 1971, 1973, 1974, 1977
San Luis Obispo Handicap: 9
1952, 1956, 1962, 1972 (2), 1977, 1980, 1983, 1987
Santa Anita Derby: 8
1956, 1958, 1960, 1963, 1965, 1970, 1977, 1987
Santa Anita Handicap: 11
1954, 1955, 1958, 1961, 1966, 1967, 1971, 1975, 1980, 1982, 1985
United Nations Handicap: 3
1957, 1958, 1959


== Note ==
^ (EN) Bill Shoemaker, Encyclopædia Britannica. URL consultato l'11-02-2012.
^ a b (EN) Ron Flatter, Shoemaker made racing history, ESPN.com. URL consultato l'11-02-2012.William Shatner (Montréal, 22 marzo 1931) è un attore, regista, sceneggiatore, produttore cinematografico e scrittore canadese, noto soprattutto come protagonista delle serie televisive (e successivi film) Star Trek (1966-1969) e T.J. Hooker (1982-1986). Successivamente ha ricevuto un premio Emmy e un Golden Globe come miglior attore non protagonista della serie Boston Legal (2004-2008).


== Biografia ==

Nasce a Montréal, nel Québec, il 22 marzo del 1931, figlio di Joseph Shatner, un meccanico canadese nato da una famiglia ebraica masoretica di origini austriache, polacche, ungheresi ed ucraine (il cognome originario della famiglia paterna era Schattner, in seguito anglofonizzato in Shatner), e di Anne Garmaise, una casalinga franco-canadese. Shatner si trasferì a New York nel 1956 per intraprendere la carriera di attore. Nel 1958, ricoprì il ruolo di uno dei fratelli Karamazov a fianco di Yul Brynner in Karamazov di Richard Brooks.
Ha lavorato in numerose produzioni televisive, ma la vera svolta nella sua carriera arrivò nel 1966 quando venne scelto dal produttore Gene Roddenberry per interpretare il ruolo del capitano James T. Kirk, nella serie televisiva di fantascienza Star Trek. Nonostante il serial fosse terminato nel 1969, tale fu il suo successo che nel corso degli anni furono prodotti un cartone animato nel 1973, diverse pellicole cinematografiche e alcuni videogiochi. Sia nelle vesti di doppiatore sia in quelle di attore, Shatner venne sempre riconfermato per interpretare il ruolo che gli regalò la notorietà. Nel 1989 egli stesso ha diretto il quinto film ispirato alla serie, Star Trek V: L'ultima frontiera. Nelle vesti di scrittore a partire dal 1995 ha pubblicato diverse serie di romanzi ambientate nell'universo di Star Trek, intitolate Odyssey, The Mirror Universe e Totality.
Dal 1982 al 1986 ha interpretato il sergente T.J. Hooker nell'omonimo telefilm poliziesco di successo.
Continua a lavorare essenzialmente per il piccolo schermo. È poi tornato al cinema ogni tanto in commedie come Palle in canna di Gene Quintano (1993), Ciak si uccide e Edizione straordinaria per un delitto entrambi della serie Colombo (1993), Miss Detective di Donald Petrie (2000) Palle al balzo - Dodgeball di Rawson Marshall Thurber (2004).
Nel 2005 ha conquistato il suo primo Golden Globe come miglior attore non protagonista nella serie tv Boston Legal, dove veste i panni dell'eccentrico avvocato Denny Crane.


=== Vita privata ===
Nel 2001 ha sposato Elizabeth Martin. Precedentemente era stato sposato tre volte. Il primo matrimonio fu con Gloria Rand, dal 1956 al 1969, con la quale ebbe tre figlie: Lisabeth, Leslie Carol e Melanie. Il secondo matrimonio, con Marcy Lafferty, figlia dell'attore televisivo Perry Lafferty, durò 21 anni, dal 1973 al 1994. Dal 1997 al 1999 fu sposato con l'attrice Nerine Kidd. Il matrimonio si concluse tragicamente con la morte della moglie per annegamento nella piscina di casa.


=== Curiosità ===
Mentre lavorava come addetto al montaggio nel film di John Carpenter "Halloween", Tommy Lee Wallace fu incaricato di trovare la faccia più inespressiva possibile, per farne un calco e utilizzarla come maschera per Michael Myers. Tommy Lee Wallace portò il calco della faccia di William Shatner e John Carpenter accettò subito perché era perfetta.


== Filmografia ==


=== Cinema ===

The Butler's Night Off, regia di Roger Racine (1951)
Oedipus Rex, regia di Tyrone Guthrie (1957)
Karamazov (The Brothers Karamazov), regia di Richard Brooks (1958)
The Explosive Generation, regia di Buzz Kulik (1961)
Vincitori e vinti (Judgment at Nuremberg), regia di Stanley Kramer (1961)
L'odio esplode a Dallas (The Intruder), regia di Roger Corman (1962)
The Soldier, regia di Richard A. Colla - cortometraggio (1962)
I commandos dei mari del sud (Operation Bikini), regia di Anthony Carras (1963) - narratore, non accreditato
L'oltraggio (The Outrage), regia di Martin Ritt (1964)
Incubus, regia di Leslie Stevens (1965)
...e venne l'ora della vendetta (Comanche blanco), regia di José Briz Méndez (1968)
Impulse, regia di William Grefe (1974)
FBI e la banda degli angeli (Big Bad Mama), regia di Steve Carver (1974)
Il maligno (The Devil's Rain), regia di Robert Fuest (1975)
Pussy la balena buona (A Whale of a Tale), regia di Ewing Miles Brown (1976)
Kingdom of the Spiders, regia di John 'Bud' Cardos (1977)
Terra di non ritorno (Land of No Return), regia di Kent Bateman (1978)
The Third Walker, regia di Teri McLuhan (1978)
Star Trek (Star Trek: The Motion Picture), regia di Robert Wise (1979)
Rapimento di un presidente (The Kidnapping of the President), regia di George Mendeluk (1980)
Delitto al Central Hospital (Visiting Hours), regia di Jean-Claude Lord (1982)
Star Trek II - L'ira di Khan (Star Trek: The Wrath of Khan), regia di Nicholas Meyer (1982)
L'aereo più pazzo del mondo... sempre più pazzo (Airplane II: The Sequel), regia di Ken Finkleman (1982)
Star Trek III - Alla ricerca di Spock (Star Trek III: The Search for Spock), regia di Leonard Nimoy (1984)
Rotta verso la Terra (Star Trek IV: The Voyage Home), regia di Leonard Nimoy (1986)
Star Trek V - L'ultima frontiera (Star Trek V: The Final Frontier), regia di William Shatner (1989)
Star Trek VI - Rotta verso l'ignoto (Star Trek VI: The Undiscovered Country), regia di Nicholas Meyer (1991)
Palle in canna (Loaded Weapon 1), regia di Gene Quintano (1993)
Generazioni (Star Trek: Generations), regia di David Carson (1994)
The First Men in the Moon, regia di Jack Fletcher (1997)
Free Enterprise, regia di Robert Meyer Burnett (1998)
Preso di mira (Land of the Free), regia di Jerry Jameson (1998)
Miss Detective (Miss Congeniality), regia di Donald Petrie (2000)
Falcon Down, regia di Phillip J. Roth (2000)
Shoot or Be Shot, regia di J. Randall Argue (2002)
Showtime, regia di Tom Dey (2002)
American Psycho 2, regia di Morgan J. Freeman (2002)
Visitor (Groom Lake), regia di William Shatner (2002)
Palle al balzo - Dodgeball (Dodgeball: A True Underdog Story), regia di Rawson Marshall Thurber (2004)
Miss F.B.I. - Infiltrata speciale (Miss Congeniality 2: Armed & Fabulous), regia di John Pasquin (2005)
Stalking Santa, regia di Greg Kiefer (2006) - narratore
Fanboys, regia di Kyle Newman (2009) - cameo
Horrorween, regia di Joe Estevez (2011) - cameo
The Captains, regia di William Shatner (2011)


=== Televisione ===
Space Command - serie TV (1953)
Howdy Doody - serie TV (1954)
General Motors Presents - serie TV, 2 episodi (1955)
The Kaiser Aluminum Hour - serie TV, 3 episodi (1956-1957)
On Camera - serie TV, 1 episodio (1956)
Goodyear Television Playhouse - serie TV, 1 episodio (1956)
Alfred Hitchcock presenta (Alfred Hitchcock presents), serie TV, 2 episodi (1957-1970)
Omnibus - serie TV, 2 episodi (1957)
Studio One - serie TV, 5 episodi (1957)
Kraft Television Theatre - serie TV, 3 episodi (1957-1958)
Suspicion - serie TV, 1 episodio (1958)
Climax! - serie TV, 1 episodio (1958)
Playhouse 90 - serie TV, 1 episodio (1958)
The United States Steel Hour - serie TV, 3 episodi (1958)
The Christmas Tree, regia di Kirk Browning - film TV (1958)
Tactic - serie TV (1959)
Sunday Showcase - serie TV, 1 episodio (1959)
Play of the Week - serie TV, 1 episodio (1960)
The Robert Herridge Theater - serie TV, 1 episodio (1960)
Adventures in Paradise - serie TV, 1 episodio (1960) - non accreditato
Alcoa Presents: One Step Beyond - serie TV, 1 episodio (1960)
Outlaws - serie TV, 2 episodi (1960)
The DuPont Show of the Month - serie TV, 1 episodio (1960)
Festival - serie TV, 1 episodio (1960)
Ai confini della realtà - serie TV, 2 episodi (1960-1963)
La parola alla difesa - serie TV, 5 episodi (1961-1965)
Dr. Kildare - serie TV, 6 episodi (1961-1966)
Thriller - serie TV, 2 episodi (1961)
La città in controluce - serie TV, 2 episodi (1962)
The Dick Powell Show - serie TV, 1 episodio (1963)
The Nurses - serie TV, 2 episodi (1963)
Alcoa Premiere - serie TV, 1 episodio (1963)
Indirizzo permanente - serie TV, 4 episodi (1963)
Channing - serie TV, 1 episodio (1963)
Route 66 - serie TV, 1 episodio (1963)
Polvere di stelle - serie TV, 2 episodi (1964-1966)
Sotto accusa - serie TV, 1 episodio (1964)
Burke's Law - serie TV, 1 episodio (1964)
The Outer Limits - serie TV, 1 episodio (1964)
Il Reporter - serie TV, 1 episodio (1964)
Organizzazione U.N.C.L.E. - serie TV, 1 episodio (1964)
Il virginiano (The Virginian) - serie TV, 2 episodi (1965-1969)
Insight - serie TV, 1 episodio (1965)
For the People - serie TV, 13 episodi (1965)
12 O'Clock High - serie TV, 1 episodio (1965)
Il fuggiasco - serie TV, 1 episodio (1965)
La grande vallata (The Big Valley) - serie TV, episodio 1x18 (1966)
Star Trek - serie TV, 79 episodi (1966-1969)
Gunsmoke - serie TV, 1 episodio (1966)
Off to See the Wizard - serie TV, 1 episodio (1968)
Alexander the Great, regia di Phil Karlson - film TV (1968)
CBS Playhouse - serie TV, 1 episodio (1969)
The Skirts of Happy Chance, regia di David Pressman - film TV (1969)
Sole Survivor, regia di Paul Stanley - film TV (1970)
Paris 7000 - serie TV, 1 episodio (1970)
Ironside - serie TV, 4 episodi (1970-1974)
Medical Center - serie TV, 1 episodio (1970)
The Andersonville Trial, regia di George C. Scott - film TV (1970)
F.B.I. - serie TV, 1 episodio (1970)
Swing Out, Sweet Land, regia di Stan Harris - film TV (1970)
Reporter alla ribalta - serie TV, 2 episodi (1970)
Vanished, regia di Buzz Kulik - film TV (1971)
Uomini di legge - serie TV, 1 episodio (1971)
Lo sceriffo del sud - serie TV, 1 episodio (1971)
Difesa ad oltranza - serie TV, 2 episodi (1971-1972)
Missione Impossibile - serie TV, 2 episodi (1971-1972)
Norman Corwin Presents - serie TV, 1 episodio (1972)
The People, regia di John Korty - film TV (1972)
Il mastino dei Baskerville (The Hound of the Baskervilles), regia di Barry Crane - film TV (1972)
Sesto senso - serie TV, 1 episodio (1972)
Hawaii squadra cinque zero - serie TV, 1 episodio (1972)
Marcus Welby - serie TV, 1 episodio (1972)
I nuovi medici - serie TV, 1 episodio (1973)
Incident on a Dark Street, regia di Buzz Kulik - film TV (1973)
Go Ask Alice, regia di John Korty - film TV (1973)
Barnaby Jones - serie TV, 1 episodio (1973)
The Horror at 37,000 Feet, regia di David Lowell Rich - film TV (1973)
Mannix - serie TV, 1 episodio (1973)
Dottor Simon Locke - serie TV, 1 episodio (1973)
Pioneer Woman, regia di Buzz Kulik - film TV (1973)
Indict and Convict, regia di Boris Sagal - film TV (1974)
Pray for the Wildcats, regia di Robert Michael Lewis - film TV (1974)
Il mago - serie TV, 1 episodio (1974)
L'uomo da sei milioni di dollari - serie TV, 1 episodio (1974)
Kung Fu - serie TV, 1 episodio (1974)
The Collaborators - serie TV, 1 episodio (1974)
Petrocelli - serie TV, 1 episodio (1974)
Kodiak - serie TV, 1 episodio (1974)
Sulle strade della California (Police Story) - serie TV, 1 episodio (1974)
Amy Prentiss - serie TV, 1 episodio (1974)
Pepper Anderson agente speciale - serie TV, 1 episodio (1974)
A tutte le auto della polizia (The Rookies) - serie TV, 1 episodio (1974)
Barbary Coast - serie TV, 14 episodi (1975-1976)
Perilous Voyage, regia di William A. Graham - film TV (1976)
The Tenth Level, regia di Charles S. Dubin - film TV (1976)
Colombo - serie TV, 2 episodi (1976-1993)
The Oregon Trail - serie TV, 1 episodio (1977)
Testimony of Two Men - miniserie TV (1977)
Alla conquista del West (How the West Was Won) - miniserie TV (1978)
The Bastard, regia di Lee H. Katzin - film TV (1978)
Piccole donne 1 episodio (1978)
S.O.S. Miami Airport (The Crash of Flight 401), regia di Barry Shear - film TV (1978)
Riel, regia di George Bloomfield - film TV (1979)
Disaster on the Coastliner, regia di Richard C. Sarafian - film TV (1979)
The Babysitter, regia di Peter Medak - film TV (1980)
T.J. Hooker - serie TV, 90 episodi (1982-1986)
Mork & Mindy - serie TV, 1 episodio (1982)
Quelli della pallottola spuntata - serie TV, 1 episodio (1982)
Secrets of a Married Man, regia di William A. Graham - film TV (1984)
The Ray Bradbury Theater - serie TV, 1 episodio (1985)
North Beach and Rawhide, regia di Harry Falk - film TV (1985)
T.J. Hooker: Blood Sport, regia di Vincent McEveety - film TV (1986)
The Trial of Standing Bear, regia di Marshall Jamison - film TV (1988) - narratore
L.A. Gangs, regia di Richard T. Heffron - film TV (1988)
Voice of the Planet - miniserie TV (1991)
Family of Strangers, regia di Sheldon Larry - film TV (1993)
TekWar, regia di William Shatner - film TV (1994)
TekWar: TekLords, regia di George Bloomfield - film TV (1994)
TekWar: TekLab, regia di Timothy Bond - film TV (1994)
TekWar: TekJustice, regia di Jerry Ciccoritti - film TV (1994)
TekWar - serie TV, 18 episodi (1994-1996)
SeaQuest - serie TV, 1 episodio (1994)
La scena del delitto (Janek: The Silent Betrayal), regia di Robert Iscove - film TV (1994)
Dead Man's Island, regia di Peter H. Hunt - film TV (1996)
Willy, il principe di Bel Air - serie TV, 1 episodio (1996)
The Prisoner of Zenda, Inc., regia di Stefan Scaini - film TV (1996)
Perversions of Science - serie TV, 1 episodio (1997)
Cosby - serie TV, 1 episodio (1997)
Una famiglia del terzo tipo - serie TV, 5 episodi (1999-2000)
A Twist in the Tale - serie TV, 15 episodi (1999)
Bob Patterson - serie TV, 15 episodi (2001)
A Carol Christmas, regia di Matthew Irmas - film TV (2003)
The Practice - Professione avvocati - serie TV, 5 episodi (2004)
Chilly Beach - serie TV, 1 episodio (2004)
Boston Legal - serie TV, 101 episodi (2004-2008)
Invasion Iowa - serie TV, 1 episodio (2005)
Last Laugh '05, regia di Joel Gallen e Rick Austin - film TV (2005)
Everest - miniserie TV (2007)
$h*! My Dad Says - serie TV, 18 episodi (2010-2011)
Psych - serie TV, 2 episodi (2011-2012)
Rookie Blue - serie TV, 1 episodio (2012)
The Captains Close Up - serie TV, 1 episodio (2013)
Hot in Cleveland - serie TV, 1 episodio (2013)


=== Doppiatore ===
Star Trek - serie TV, 22 episodi (1973-1974)
Star Trek: 25th Anniversary Enhanced - videogioco (1992)
Eek! the Cat - serie TV, 2 episodi (1993-1995)
Star Trek: Judgment Rites - videogioco (1993)
Star Trek: Starfleet Academy - videogioco (1997)
Star Trek: Generations - videogioco (1997)
Hercules - serie TV, 1 epidodio (1998)
Osmosis Jones, regia di Bobby e Peter Farrelly (2001)
The Kid, regia di Larry Jacobs - film TV (2001)
Futurama - serie TV, 1 episodio (2002)
Lil' Pimp, regia di Mark Brooks e Peter Gilstrap (2005)
Atomic Betty - serie TV, 2 epidodi (2005)
Uno zoo in fuga (The Wild), regia di Steve 'Spaz' Williams (2006)
La gang del bosco (Over the Hedge), regia di Tim Johnson e Karey Kirkpatrick (2006)
Star Trek: Encounters - videogioco (2006)
Star Trek: Legacy - videogioco (2006)
Star Trek: Tactical Assault - videogioco (2006)
Live Life, regia di Jonathan Pasternak - cortometraggio (2007) - narratore
The Tuttles: Madcap Misadventures - videogioco (2007)
Gotta Catch Santa Claus, regia di Jin Choi II, Peter Lepeniotis e Jamie Waese - film TV (2008)
Quantum Quest: A Cassini Space Odyssey, regia di Harry 'Doc' Kloor e Dan St. Pierre (2010)
Escape from Planet Earth, regia di Cal Brunker (2013)


=== Regista ===
T.J. Hooker - serie TV, 10 episodi (1983-1986)
Star Trek V: L'ultima frontiera (Star Trek V: The Final Frontier) (1989)
Kung Fu - La leggenda - serie TV, 1 episodio (1993)
TekWar - film TV (1994)
TekWar - serie TV, 2 episodi (1994-1996)
Perversions of Science - serie TV, 1 episodio (1997)
Visitor (Groom Lake) (2002)
The Captains - documentario (2011)
Get a Life! - documentario TV (2012)
Still Kicking - documentario TV (2013)
The Captains Close Up - serie TV, 1 episodio (2013)


=== Sceneggiatore ===
On Camera - serie TV, 1 episodio (1956)
Scacco matto - serie TV, 1 episodio (1961)
Star Trek V - L'ultima frontiera (Star Trek V: The Final Frontier), regia di William Shatner (1989)
TekWar, regia di William Shatner - film TV (1994)
TekWar: TekLords, regia di George Bloomfield - film TV (1994)
TekWar: TekLab, regia di Timothy Bond - film TV (1994)
TekWar: TekJustice, regia di Jerry Ciccoritti - film TV (1994)
TekWar - serie TV, 18 episodi (1994-1996)
Visitor (Groom Lake), regia di William Shatner (2002)
How William Shatner Changed the World, regia di Julian Jones - documentario TV (2005)
Fire Serpent, regia di John Terlesky - film TV (2007)
The Captains, regia di William Shatner - documentario (2011)
Still Kicking, regia di William Shatner - documentario TV (2013)
Shatner's World... We Just Live in It..., regia di Michael McNamara (2013)


=== Produttore ===
TekWar: TekLords, regia di George Bloomfield - film TV (1994)
TekWar - serie TV, 18 episodi (1994-1996)
Mind Meld: Secrets Behind the Voyage of a Lifetime, regia di Peter Jaysen (2001)
Visitor (Groom Lake), regia di William Shatner (2002) - non accreditato
Spplat Attack, regia di Kathy Weiss - documentario (2002)
Invasion Iowa - serie TV, 3 episodi (2005)
William Shatner in Concert, regia di Craig J. Nevius (2006)
Stalking Santa, regia di Greg Kiefer (2006)
Fire Serpent, regia di John Terlesky - film TV (2007)
The Shatner Project, regia di Paul Camuso - film TV (2008)
William Shatner's Gonzo Ballet, di registi vari - documentario (2009)
Aftermath with William Shatner - serie TV, 6 episodi (2010-2011)
Weird or What? - serie TV, 1 episodio - documentario (2010)
Shatner's Raw Nerve - serie TV, 1 episodio - documentario (2011)
The Captains, regia di William Shatner - documentario (2011)
Get a Life!, regia di William Shatner - documentario TV (2012)
Still Kicking, regia di William Shatner - documentario TV (2013)


== Romanzi ==
Star Trek - Le ceneri del paradiso (1995)
Star Trek - Il ritorno, Fanucci Editore, 1996
Star Trek - Il vendicatore
Star Trek - Il fantasma (1998)
Star Trek - Vittoria oscura
Star Trek - I protettori (2001)
Star Trek - I rischi del comando (2005)
Star Trek - Sangue di capitano (2006)
Star Trek - Conflitto Galattico (2009)


=== Memorie ===
Star Trek. Diario del capitano. I film (2000)


== Doppiatori italiani ==
Cesare Barbetti in Vincitori e Vinti, L'oltraggio, Preso di mira, Star Trek IV - Rotta verso la Terra, Star Trek V - L'ultima frontiera, Star Trek VII - Generazioni, Boston Legal (ep. 1-15)
Romano Ghini in Star Trek - Il film, Star Trek II - L'ira di Kahn, Star Trek III - Alla ricerca di Spock, L'aereo più pazzo del mondo... sempre più pazzo
Andrea Lala in Star Trek (serie classica 2ª voce), T.J. Hooker, Una famiglia del terzo tipo
Saverio Moriones in Boston Legal
Mario Cordova in Star Trek VI - Rotta verso l'ignoto e in Colombo
Natale Ciravolo in Star Trek (serie classica 1ª voce)
Pino Locchi in Karamazov
Franco Zucca in Scambio d'identità
Sergio Rossi in Palle in canna
Oreste Rizzini in Miss Detective e Miss FBI: Infiltrata speciale
Paolo Poiret in Showtime
Michele Gammino in Disperatamente una donna
Elio Zamuto ne I giustizieri della costa
Eugenio Marinelli in Willy, il principe di Bel-Air
Romano Malaspina in The Tenth Level
Michele Kalamera in TekWar, American Psycho 2, Psych
Rino Bolognesi in Palle al balzo - Dodgeball
Renzo Stacchi in Fanboys
Stefano De Sando in $h*! My Dad Says
Da doppiatore è sostituito da:
Andrea Lala in Star Trek (serie animata)
Paolo Buglioni in Osmosis Jones
Glauco Onorato in Uno zoo in fuga
Sergio Di Stefano in Futurama
Luigi La Monica ne La gang del bosco


== Premi ==
1983 - Saturn Award come miglior attore per Star Trek IV - Rotta verso la Terra
1990 - Razzie Award come peggiore sceneggiatura (condiviso con David Loughery e Harve Bennett), peggior regia e peggior attore protagonista per Star Trek V - L'ultima frontiera
1994 - Premio di eccellenza al Banff Television Festival
2002 - Premio alla carriera al Temecula Valley International Film Festival
2004 - Premio Emmy come migliore attore ospite in una serie televisiva drammatica per The Practice
2005
Premio Emmy come miglior attore non protagonista in una serie televisiva drammatica per Boston Legal
Golden Globe come miglior attore non protagonista in una serie, mini-serie e film tv per Boston Legal

L'attore ha inoltre ricevuto numerose candidature per altri premi.


== Note ==
^ When asked to describe William Shatner, many people will describe his big ego, which he himself pokes fun at in many commercials and shows, but when told that W


== Altri progetti ==

 Wikimedia Commons contiene immagini o altri file su William Shatner


== Collegamenti esterni ==
Sito ufficiale
(EN) William Shatner in Internet Movie Database, IMDb.com Inc.
William Shatner in CineDataBase, Rivista del cinematografo.
Bibliografia italiana di William Shatner in Catalogo Vegetti della letteratura fantastica, Associazione culturale Delos Books.
(EN) William Shatner in Memory Alpha, Wikia.William Shakespeare (Stratford-upon-Avon, 23 aprile 1564 – Stratford-upon-Avon, 23 aprile 1616) è stato un drammaturgo e poeta inglese, considerato come il più importante scrittore in lingua inglese e generalmente ritenuto il più eminente drammaturgo della cultura occidentale.
Spesso considerato il poeta più rappresentativo del popolo inglese e soprannominato il "Bardo dell'Avon" (o semplicemente "Il Bardo") oppure il "Cigno dell'Avon", delle sue opere ci sono pervenuti, incluse alcune collaborazioni, 37 testi teatrali, 154 sonetti e una serie di altri poemi. Le sue opere teatrali sono state tradotte in tutte le maggiori lingue del mondo e sono state inscenate più spesso di qualsiasi altra opera; inoltre è lo scrittore maggiormente citato nella storia della letteratura inglese e molte delle sue espressioni linguistiche sono entrate nell'inglese quotidiano.
Nonostante la cronologia esatta delle sue opere sia ancora al centro di numerosi dibattiti, così come la paternità di alcune di esse, è possibile collocare con sufficiente certezza l'epoca di composizione della maggior parte dei suoi lavori nei circa venticinque anni compresi tra il 1588 e il 1613. Capace di eccellere sia nella tragedia sia nella commedia, fu in grado di coniugare il gusto popolare della sua epoca con una complessa caratterizzazione dei personaggi, una poetica raffinata e una notevole profondità filosofica. Benché fosse già popolare in vita, divenne immensamente famoso dopo la sua morte e i suoi lavori furono esaltati e celebrati da numerosi e importanti personaggi nei secoli seguenti. La scarsità di documenti sopravvissuti riguardanti la sua vita privata ha fatto sorgere numerose congetture riguardo al suo aspetto fisico, alla sua sessualità, al suo credo religioso e persino all'attribuzione delle sue opere.


== Biografia ==


=== Le origini ===

Shakespeare visse a cavallo fra il XVI e il XVII secolo, un periodo in cui si stava realizzando il passaggio dalla società medievale al mondo moderno. Nel 1558 sul trono del regno era salita Elisabetta I d'Inghilterra, inaugurando un periodo di fioritura artistica e culturale che da lei prese il nome. Il padre di William, John, si trasferì, alla metà del Cinquecento, da Snitterfield a Stratford-upon-Avon, dove divenne guantaio e conciatore.
John compare per la prima volta nelle documentazioni storiche nel 1552. Un documento ci informa che John Shakespeare aveva in affitto un'ala di quella che sarebbe poi diventata famosa come la casa natale del poeta, situata a Henley Street. Nel 1556 John accrebbe le sue proprietà, acquistando una proprietà fondiaria e l'altra ala della casa natale, che a quel tempo era una struttura separata.
John prese in moglie Mary Arden, figlia del ricco agricoltore Robert Arden. Mary era la figlia minore, tuttavia era probabilmente la prediletta del padre visto che quando questi morì, verso la fine del 1556, le lasciò la sua tenuta e il raccolto della sua terra. Il matrimonio avvenne tra il novembre del 1556, mese in cui fu redatto il testamento di Robert Arden, e il settembre del 1558, mese in cui nacque la prima figlia.
A partire dall'autunno del 1558, iniziò la carriera politica di John Shakespeare: prestò giuramento come uno dei quattro connestabili. Dal 1565 fu aldermanno, cioè un componente della giunta municipale di Stratford; nel 1568 ricoprì per un anno la carica più importante della città, quella di balivo. Raggiunto il massimo riconoscimento cittadino, decise di rivolgersi al Collegio degli araldisti per ricevere uno stemma, ma non riuscì a ottenerlo. Tra il 1570 e il 1590, John Shakespeare, oppresso dai debiti, ebbe problemi di natura finanziaria, che portarono alla fine della sua carriera pubblica e alla vendita di alcuni possedimenti.


=== La giovinezza a Stratford ===

La data di battesimo di William Shakespeare a Stratford-upon-Avon risulta essere il 26 aprile 1564; la trascrizione nel registro parrocchiale riporta: "Gulielmus, filius Johannes Shakspere". Non è documentata la data di nascita, che tradizionalmente si suppone sia avvenuta tre giorni prima, il 23 aprile, giorno in cui si festeggia San Giorgio, patrono dell'Inghilterra. William fu il terzo di otto figli. Nell'estate del 1564 la peste colpì Stratford, ma risparmiò gli Shakespeare.
Sebbene non ci siano giunti i registri scolastici di quel periodo, per molti biografi Shakespeare frequentò la King's New School, istituto gratuito per i maschi della cittadina, dedicato a Edoardo VI e fondato dalla Gilda della Santa Croce, distante circa quattrocento metri dalla sua casa; lì avrebbe avuto modo di apprendere il latino e i classici della letteratura, e di essere forse sottoposto a frequenti punizioni corporali. Le lezioni erano impartite sei giorni alla settimana, cominciavano alle sei o alle sette di mattina e continuavano fino alle undici; dopo la sosta per il pranzo riprendevano all'una per poi concludersi alle sei di sera. Non abbiamo riferimenti a una sua eventuale formazione universitaria.
È probabile che William abbia lavorato come apprendista nel negozio del padre; è stato messo in rilievo come Shakespeare faccia spesso riferimento a svariati tipi di pelle e ad altre conoscenze tipiche dei conciatori. Il 27 novembre 1582, a diciotto anni, William sposò a Stratford Anne Hathaway, di otto anni più anziana. Considerata la data di nascita della prima figlia, il matrimonio, testimoniato da Fulk Sandalls e John Richardson, fu forse affrettato dalla gravidanza della sposa.
Il 26 maggio 1583 la prima figlia di Shakespeare, Susannah, fu battezzata a Stratford. Due anni dopo, il 2 febbraio 1585, furono battezzati due gemelli: un maschio, Hamnet, e una femmina, Judith. Gli Shakespeare chiamarono i figli come i loro vicini e inseparabili amici, Hamnet e Judith Sadler. Quando nel 1598 Judith e Hamnet Sadler ebbero un figlio, lo chiamarono William. Hamnet era una variante morfologica, consueta a quel tempo, di Hamlet, e si pensa che il nome del bambino abbia ispirato quello del protagonista dell'opera omonima, benché il nome Hamnet o Hamlet fosse a quei tempi piuttosto comune. La figlia di Susannah e di John Hall, Elizabeth, sarà l'ultima discendente della famiglia.


=== Gli anni perduti ===
Tra il battesimo dei due gemelli e la sua comparsa sulla scena letteraria inglese, non vi sono documenti relativi alla vita di Shakespeare; per questo motivo, il periodo che va dal 1585 al 1592 è definito dagli studiosi come lost years ("anni perduti"). Il tentativo di spiegare questo periodo ha dato vita a numerose supposizioni e fantasie; spesso nessuna prova suffraga queste storie se non le dicerie raccolte dopo la morte del drammaturgo. Nicholas Rowe, il primo biografo di Shakespeare, riporta una leggenda di Stratford secondo la quale Shakespeare abbandonò la città, rifugiandosi a Londra, per sfuggire a un processo causato dalla caccia di frodo di un cervo di Thomas Lucy, un signorotto locale. Un altro racconto del XVIII secolo riporta che Shakespeare cominciò la sua carriera teatrale badando ai cavalli dei clienti dei teatri di Londra.
John Aubrey riportò che Shakespeare divenne un insegnante di campagna. Alcuni studiosi hanno suggerito la possibilità che Shakespeare sia stato assunto come tutore da Alexander Hoghton di Lancashire, un proprietario terriero cattolico che cita un certo "William Shakeshafte" nel suo testamento del 1581. Tuttavia non si hanno prove che qualche membro della famiglia del poeta usò mai la variante "Shakeshafte". È stato ipotizzato che Shakespeare abbia cominciato la sua carriera teatrale unendosi a una delle tante compagnie che visitavano Stratford annualmente. Nella stagione 1583-84 tre compagnie visitarono Stratford, nella stagione 1586-87 ben cinque, tra cui quella della regina, quella di Essex e quella di Leicester.


=== La comparsa a Londra e i primi successi ===

Diversi documenti del 1592 ci informano del successo di Shakespeare in ambito teatrale: sappiamo che sue opere sono già state rappresentate dalle compagnie dei conti di Derby, di Pembroke e del Sussex; si ha notizia, inoltre, della rappresentazione il 3 marzo 1592 della prima parte dell'Enrico VI. La fama di Shakespeare era in ascesa vertiginosa, tanto da attirarsi le gelosie dei colleghi più anziani: proprio in quest'anno Robert Greene gli dedicò la celebre invettiva:
Greene era uno scrittore dalla personalità focosa che nel Groatsworth criticò anche Marlowe e Nashe. Henry Chettle, il tipografo che aveva preparato per le stampe il manoscritto del Groatsworth, sentì il bisogno, pochi mesi dopo, di prendere le distanze da Greene nella prefazione alla sua opera Kind-Heart's Dream (Sogno di cuor gentile); il passo in questione, sul quale gli studiosi hanno spesso speculato dal momento che tramanda il carattere di Shakespeare, Chettle si dispiace di non averlo risparmiato, apprezzando la "rettitudine della sua condotta, che attesta della sua onestà, e della sua grazia arguta nello scrivere, che depone bene sulla sua arte".
Negli anni 1593-94, a causa di un'epidemia di peste, i teatri inglesi rimasero chiusi; Shakespeare, in questo periodo, pubblicò due poemetti, Venere e Adone e Il ratto di Lucrezia. Il primo, stampato nel 1593, è dedicato a Henry Wriothesley, III conte di Southampton, all'epoca diciannovenne. Sono state fatte molte speculazioni intorno alla relazione tra Shakespeare e Southampton - alcuni critici lo identificano come il misterioso "W.H." destinatario dei sonetti -, tuttavia secondo Samuel Schoenbaum "non traspare una grande intimità tra poeta e mecenate". Il volume ebbe molto successo ed ebbe numerose ristampe. Il successo dell'opera è testimoniato anche da un'opera teatrale, stampata nel 1606 ma di qualche anno precedente, The Return from Parnassus, rappresentata all'inizio del XVII secolo dagli studenti del St John's College di Cambridge. The Return from Parnassus è la seconda di un ciclo di tre opere teatrali; al suo interno, un personaggio dice:

Tuttavia questa citazione manifesta solo la popolarità che il Venere e Adone aveva raggiunto in quegli anni; infatti, sebbene alcuni critici abbiano interpretato questa frase come un apprezzamento dell'ambiente universitario nei confronti di Shakespeare, altri hanno sottolineato che il personaggio che fa questo elogio è uno stupido. A supporto dell'ipotesi che Shakespeare non era visto di buon occhio dall'ambiente universitario, è possibile citare la terza e ultima parte del ciclo "Parnassus" degli studenti dello St John's College, The Second Part of the Return from Parnassus; in questa, un personaggio che impersona William Kempe, parlando con un personaggio che impersona un altro membro della compagnia di Shakespeare, critica in maniera grossolana i drammaturghi con educazione universitaria e afferma che "il nostro compagno Shakespeare li ha tutti umiliati".
Nel 1594, Shakespeare dà alle stampe il suo secondo poemetto Il ratto di Lucrezia, anch'esso dedicato al conte di Southampton. Leggendo la dedica, la maggioranza degli studiosi sono d'accordo sull'accresciuta familiarità tra il poeta e il conte; tuttavia, la relazione tra i due resta di difficile interpretazione, dato che, escluse queste due dediche, Southampton non compare in nessun altro documento riguardante Shakespeare.


=== I servi del Lord Ciambellano ===
Nell'autunno 1594 la peste abbandonò Londra, e ciò permise la riapertura dei teatri; Shakespeare si unì, o contribuì a formare, una compagnia teatrale chiamata The Lord Chamberlain's Men ("servi del Lord Ciambellano"), della quale facevano parte anche Richard Burbage e William Kempe. La prima notizia dell'esistenza della compagnia si ebbe nel giugno 1594, attraverso un documento del libro dei conti del tesoriere privato della regina, che riportava la notizia di una rappresentazione della compagnia presso il palazzo reale di Greenwich, il giorno di S. Stefano (26 dicembre) e il giorno degli Innocenti (28 dicembre), di fronte a Elisabetta I.

Nel 1596 morí l'unico figlio maschio, Hamnet, che fu sepolto a Stratford l'11 agosto. Nello stesso anno, John Shakespeare, grazie al successo avuto dal figlio, riuscì a ottenere il diritto di fregiarsi di uno stemma e del titolo di gentleman per sé e per i suoi discendenti, nonostante il suo prestigio e la sua fortuna fossero notevolmente ridotti rispetto ad alcuni anni prima, il motto scelto è Non sanz droict, "Non senza diritto".
Nel 1597 Shakespeare comprò da William Underhill per sessanta sterline una residenza a Stratford, New Place, composta da "due granai, due giardini, due frutteti, con annessi". La casa, la più grande di Stratford a quei tempi, era stata infatti costruita da un eminente cittadino della generazione precedente, Sir Hugh Clopton. L'acquisto testimonia i notevoli guadagni ottenuti da Shakespeare con l'attività teatrale.
Nell 1598 Shakespeare si trasferì nella diocesi di St. Helen's Bishopsgate. In questo stesso anno, Francis Meres pubblicò il Palladis Tamia, nel quale parlava di "un Ovidio risorto nel mellifluo Shakespeare", e aggiungeva che tra i drammaturghi inglesi era il migliore sia nella tragedia sia nella commedia, citando molti suoi titoli. Sempre nel 1598 il Bardo partecipò come attore alla rappresentazione di Every Man in his Humour di Ben Jonson, nella parte di Kno'well, un vecchio gentiluomo; nell'in-folio delle opere di Jonson del 1616, Shakespeare compariva infatti in cima alla lista degli attori.
Shakespeare divenne poi azionista dei The Lord Chamberlain's Men, acquisendo circa il 10% della compagnia la quale, soprattutto grazie a lui, era talmente popolare da far sì che, dopo la morte di Elisabetta I e l'incoronazione di Giacomo I (1603), il nuovo monarca la adottasse, e si fregiò così del titolo di The King's Men ("Gli uomini del re"); in questa compagnia Shakespeare ricoprì anche il ruolo di amministratore, oltre a quelli di drammaturgo e attore. Vari documenti che registrano affari legali e transazioni economiche mostrano come la ricchezza di Shakespeare si fosse accresciuta molto nei suoi anni londinesi. Il 5 giugno 1607 sua figlia Susanna sposò il medico John Hall nella chiesa della Holy Trinity di Stratford.


=== Il ritorno a Stratford ===

Intorno al 1611 si ritirò nella sua città natale, Stratford. L'11 settembre "Mr. Shackspere" figura sulla lista dei contribuenti che devono pagare l'imposta per la manutenzione delle strade reali. In quello stesso anno firmò una petizione dei cittadini di Stratford che chiedeva alla Camera dei comuni di riparare le strade maestre. Il 3 febbraio 1612 fu sepolto Gilbert, un fratello di Shakespeare. A maggio Shakespeare fu convocato a Londra per testimoniare nella causa "Mountjoy-Bellott", che opponeva due fabbricanti di parrucche londinesi, Christopher Mountjoy e il genero Stephen Bellott. Gli atti del processo sono giunti fino a noi: al termine di quelli che contengono la deposizione di Shakespeare è presente la sua firma.
Agli inizi del 1613 morì l'ultimo fratello di Shakespeare, Richard: degli otto figli di John Shakespeare rimanevano solo William e la sorella Joan. Nel mese di marzo Shakespeare acquistò una casa a Londra per 140 sterline (di cui 80 in contanti); era l'ex portineria dell'abbazia dei Frati Neri (Blackfriars), non lontano dall'omonimo teatro. A partire dal 1613 Shakespeare non produsse più alcunché . Nel novembre 1614 trascorse diverse settimane a Londra insieme al genero John Hall.
Il 10 febbraio 1616 sua figlia Judith sposò Thomas Quiney: quest'ultimo poco prima di sposarsi aveva messo incinta una ragazza di Stratford. Il 25 marzo 1616 Shakespeare fece testamento: la maggior parte dei suoi beni andò alla figlia Susanna e al marito; all'altra figlia, Judith, lasciò alcune somme in denaro con clausole cautelative, mentre alla moglie lasciò "l'usufrutto della seconda camera da letto" nella casa a New Place; lasciò poi vari oggetti e piccole somme per l'acquisto di anelli ad alcuni conoscenti di Stratford e agli attori Richard Burbage, John Heminge e Henry Condell.

William Shakespeare morì il 23 aprile 1616; era rimasto sposato ad Anne fino alla fine. John Ward, un vicario di Stratford, mezzo secolo dopo raccontò che Shakespeare, dopo aver passato una serata in campagna con Michael Drayton e Ben Jonson, in cui bevve molto alcol, morì di una febbre contratta in quell'occasione. È possibile che questa sia una delle numerose leggende relative alla vita del Bardo.
Fu sepolto nel coro della Holy Trinity Church, la chiesa parrocchiale di Stratford; questo privilegio non fu dovuto alla sua fama come scrittore ma al pagamento di una quota della decima della chiesa, 440 sterline. Su un muro nei pressi della sua tomba si trova un monumento, commissionato probabilmente dalla sua famiglia,; è un busto che mostra Shakespeare nell'atto di scrivere. L'epitaffio sulla sua tomba recita:


=== Albero genealogico ===


== Opere ==

L'opera poetica e drammaturgica di Shakespeare costituisce una parte fondamentale della letteratura occidentale ed è continuamente studiata e rappresentata in ogni parte del globo. La cronologia delle sue opere è incerta e rappresenta un argomento ancora dibattuto dagli studiosi. Nel First Folio del 1623, redatto da John Heminges e Henry Condell, sono comprese le 36 opere teatrali di Shakespeare, elencate in base alla loro classificazione come tragedie, commedie e drammi storici.
Nessun'opera poetica di Shakespeare è stata inclusa nel First Folio. Alla fine del XIX secolo, Edward Dowden ha definito quattro delle ultime commedie shakespeariane, Pericle, principe di Tiro, La tempesta, I due nobili congiunti e Il racconto d'inverno, come romances e, anche se molti studiosi preferiscono chiamarle "tragicommedie", questo termine è spesso usato.
Nel 1896, Frederick S. Boas coniò il termine problem play, "drammi dialettici", per descrivere quattro scritti di Shakespeare, Tutto è bene quel che finisce bene, Misura per misura, Troilo e Cressida e Amleto; il termine, nonostante sia dibattuto, rimane in uso, anche se Amleto viene definitivamente classificato come una tragedia. Altre opere, attribuite talvolta al drammaturgo di Stratford, sono elencate come apocrife. Due sono le opere andate perdute, Cardenio e Pene d'amore vinte.


=== Opere teatrali ===

Inizialmente, come era tradizione in età elisabettiana, Shakespeare collaborò con altri drammaturghi alla stesura delle sue prime opere; tra queste vi sono Tito Andronico, della quale un drammaturgo di fine Seicento disse "egli si è limitato soltanto a perfezionare con il suo magistrale tocco uno o due dei personaggi principali". I due nobili congiunti, scritta in collaborazione con John Fletcher, e Cardenio, andata perduta, hanno una documentazione sull'attribuzione a Shakespeare precisa.
Le prime opere di Shakespeare furono incentrate su Enrico VI; Enrico VI, parte I, composto tra il 1588 e il 1592, potrebbe essere la prima opera di Shakespeare, sicuramente messa in scena, se non commissionata, da Philip Henslowe. Al successo della prima parte fanno seguito Enrico VI, parte II, Enrico VI, parte III e Riccardo III, costituendo a posteriori una tetralogia sulla guerra delle due rose e sui fatti immediatamente successivi; queste furono in diversa misura composte a più mani attingendo copiosamente dalle Cronache di Raphael Holinshed, ma sempre più segnate dallo stile caratteristico del drammaturgo, descrivendo i contrasti tra le dinastie York e Lancaster, conclusisi con l'avvento della dinastia Tudor da cui discendeva l'allora regnante Elisabetta I. Nel suo insieme, prima ancora che celebrazione della monarchia e dei meriti del suo casato, la tetralogia appare come un appello alla concordia civile.

Molte opere risalenti al primo periodo della carriera di Shakespeare furono influenzate dalle opere di altri drammaturghi elisabettiani, in particolare Thomas Kyd e Christopher Marlowe, dalle tradizioni del dramma medievale e dalle opere di Seneca. Di datazione controversa, ma collocabili prima delle opere della maturità, sono un piccolo gruppo di commedie, in cui è forte l'influenza dell'eufuismo e dei testi dei letterati rinascimentali e alle ambientazioni italiane. Di questo periodo fanno parte I due gentiluomini di Verona, La commedia degli errori, in cui vi sono elementi riconducibili ai modelli classici, e La bisbetica domata, derivante probabilmente da un racconto popolare.
Dal 1594, la peste e l'inasprirsi della censura provocarono la scomparsa di molte compagnie, mentre nacquero nuove realtà teatrali, come The Lord Chamberlain's Men, di cui fece parte come autore e attore. L'abilità del drammaturgo di identificare i temi più richiesti e il suo talento nella riscrittura dei copioni perché non incappassero nei tagli del Master of the Revels gli assicurarono in questo periodo una rapida ascesa al successo. Le prime commedie shakespeariane, influenzate dallo stile classico e italiano, con strette trame matrimoniali e precise sequenze comiche, dal 1594 cedono il passo all'atmosfera romantica, con toni a volte più scuri e propri di una tragicommedia.
In tutte le opere di questa fase è presente il wit, gioco letterario basato sulle sottigliezze lessicali. Shakespeare riesce a rendere strumenti espressivi i giochi di parole, gli ossimori, le figure retoriche, che non sono mai fini a sé stessi, ma inseriti a creare voluti contrasti tra l'eleganza della convenzione letteraria e i sentimenti autentici dei personaggi. Questo periodo caratterizzato quindi da commedie romantiche ha inizio tuttavia con una tragedia, Romeo e Giulietta, una delle opere più note di Shakespeare, proseguendo poi con Sogno di una notte di mezza estate, che contiene diversi elementi inediti nelle opere del bardo come la magia e le fate, e Il mercante di Venezia. Completano le opere di questa fase degli scritti shakespeariani l'ingegno e i giochi di parole di Molto rumore per nulla la suggestiva cornice rurale di Come vi piace, la vivace allegria de La dodicesima notte e Le allegre comari di Windsor.
Negli stessi anni nacque la seconda serie di drammi storici inglesi; dopo la lirica Riccardo II, scritta quasi interamente in versi, Shakespeare presentò, alla fine del XVI secolo, alcune commedie in prosa, come Enrico IV, parte I e II ed Enrico V. L'ultimo scritto di questo periodo fu Giulio Cesare, basato sulla traduzione di Thomas North delle Vite parallele di Plutarco. La produzione di opere storiche riguardanti le origini della dinastia regnante andò di pari passo con il successo suscitato da tale genere. Edoardo III, attribuibile a Shakespeare solo in parte, offre un esempio positivo di monarchia, contrapposto a quello del Riccardo III. Re Giovanni, abile riscrittura shakespeariana di un copione pubblicato nel 1591, narra di un monarca instabile e tormentato e dei discutibili personaggi che lo circondano. In queste opere i suoi personaggi divennero più complessi e teneri, mentre si passa abilmente tra scene comiche e serie, tra prosa e poesia, raggiungendo una notevole varietà narrativa. Fu determinante per il successo dei drammi l'introduzione di personaggi fittizi a cui il pubblico si affezionò, come Falstaff.

Nei primi anni del XVII secolo, Shakespeare scrisse quelle che verranno definite da Frederick S. Boas problem play, i "drammi dialettici" che segnano un nuovo modo di intendere la rappresentazione, in cui i personaggi esprimono compiutamente le contraddizioni umane, dando voce alle problematiche di un'epoca che si è ormai distaccata completamente dagli schemi medioevali; di queste fanno parte Tutto è bene quel che finisce bene, Misura per misura, Troilo e Cressida e alcune tra le sue tragedie più note, come Amleto; l'eroe di quest'ultima è probabilmente il personaggio shakespeariano più conosciuto, discusso e studiato, soprattutto per il suo famoso monologo "To be, or not to be". Shakespeare inoltre ha probabilmente scritto parte della scena VI di Sir Tommaso Moro, frutto della mano di almeno cinque diversi autori, mai rappresentato e stampato soltanto nel 1814.
Il 1603 segna una svolta storica per il teatro inglese; salito al trono, Giacomo I promuove un nuovo impulso delle arti sceniche, avocando a sé la migliore compagnia dell'epoca, i Chamberlain's Men, che da quel momento si chiameranno The King's Men. A Giacomo I, Shakespeare dedicò alcune delle sue opere maggiori, scritte per l'ascesa al trono del sovrano scozzese, come Otello, Re Lear e Macbeth, la più breve e più complessa delle tragedie di Shakespeare. A differenza dell'introverso Amleto, il cui errore fatale è l'esitazione, gli eroi di queste tragedie come Otello e Re Lear furono sconfitti da affrettati errori di giudizio; le trame di queste opere fanno spesso perno su questi errori fatali, che sovvertono l'ordine e distruggono l'eroe e i suoi cari. Le tre ultime tragedie, che risentono della lezione di Amleto, sono drammi che restano aperti, senza ristabilire un ordine ma generando piuttosto ulteriori interrogativi. Ciò che conta non è l'esito finale, ma l'esperienza. Ciò a cui si dà maggiore importanza è l'esperienza catartica dell'azione scenica, piuttosto che la sua conclusione.

Le sue ultime grandi tragedie contengono alcune delle più note poesie di Shakespeare e sono state considerate le migliori da Thomas Stearns Eliot. I drammi di argomento classico sono l'occasione per affrontare il tema politico, calato nella dimensione della storia antica ricca di corrispondenze con la realtà britannica. In Antonio e Cleopatra l'utilizzo di una scrittura poetica sottolinea la grandiosità del tema, le vicissitudini storiche e politiche dell'impero romano. Coriolano è invece occasione per affrontare il tema del crollo dei potenti, l'indagine sui vizi e sulle virtù, dando voce a una intera comunità come in una sorta di coro. Timone d'Atene, probabilmente scritto in collaborazione con Thomas Middleton, contiene allo stesso tempo la coscienza dei rischi di un individualismo moderno e la denuncia della corruzione e del potere dell'oro.
Negli ultimi anni della produzione shakespeariana, il mondo del teatro londinese subisce un cambiamento sensibile; il pubblico aristocratico e della nuova borghesia agiata non frequenta più i grandi anfiteatri, ma teatri più raccolti come il Blackfriars. Le richieste di tale pubblico andavano più nella direzione dell'intrattenimento che non del coinvolgimento nella rappresentazione; alcuni commentatori hanno visto questo cambiamento di umore come prova di una più serena visione della vita da parte di Shakespeare. Il Bardo, sempre attento ai cambiamenti del gusto e della sensibilità dei suoi spettatori, produce dei nuovi drammi, i cosiddetti romances, "drammi romanzeschi", tornando in parte agli scritti romantici e alle tragicommedie; nascono dunque Pericle, principe di Tiro, Cimbelino, Il racconto d'inverno, La tempesta e I due nobili cugini.
A differenza delle tragedie degli anni precedenti, queste spesso terminano con la riconciliazione e il perdono di errori potenzialmente tragici. In Enrico VIII, l'ultimo grande rifacimento di un dramma storico già in cartellone per le compagnie rivali, Shakespeare, aiutato probabilmente da Fletcher, arricchiva e perfezionava la vicenda, riprendendo i temi della produzione precedente, dalla cronaca storica e nazionale al dramma morale, riprendendo lo stile dell'età elisabettiana nel momento in cui quell'epoca era giunta al termine. Shakespeare abolisce le tre unità aristoteliche dalle proprie opere teatrali.


==== Elenco delle opere teatrali di Shakespeare ====


==== Rappresentazioni teatrali ====

Non è chiaro per quali compagnie teatrali Shakespeare scrisse le sue prime opere; il frontespizio dell'edizione del 1594 del Tito Andronico rileva che la tragedia è stata messa in scena da tre gruppi di attori diversi. Dopo la peste del 1592-1593, le opere di Shakespeare vennero affidate alla propria compagnia, The Lord Chamberlain's Men, che si esibiva presso il The Theatre e il The Curtain di Shoreditch. Quando la compagnia si trovò in conflitto con il proprietario del The Theatre, con conseguente riduzione del pubblico del teatro, Richard Burbage, capo dei The Lord Chamberlain's Men, per salvare l'investimento fatto, decise di abbattere la struttura e utilizzare il legno rimanente per costruire il Globe Theatre. Il "Globe" venne aperto nell'autunno del 1599; una dei primi copioni rappresentati nel nuovo teatro fu Giulio Cesare, mentre negli anni successivi vennero messe in scena alcune delle maggiori opere shakespeariane, tra cui Amleto, Otello e Re Lear.
Nel 1603, i The Lord Chamberlain's Men entrarono nei favori di Re Giacomo I e cambiarono nome in King's Men; anche se le loro rappresentazioni non furono regolari e continue nel tempo, riuscirono a esibirsi sette volte a corte tra il 10 novembre 1604 e il 31 ottobre 1605. Dal 1608 si spostarono al Blackfriars Theatre in inverno (era infatti un teatro coperto) e al Globe, che venne distrutto da un incendio accidentale il 29 giugno 1613 mentre era in corso la rappresentazione dell'Enrico VIII, in estate. Le scenografie interne, combinate con le elaborate maschere della moda giacobina, permisero a Shakespeare di introdurre dispositivi scenici più complessi.
Tra gli attori della compagnia di Shakespeare vi erano Richard Burbage, William Kempe, Henry Condell e John Heminges. Burbage svolgeva il ruolo di primo attore nelle prime rappresentazioni delle opere di Shakespeare, tra cui Riccardo III, Amleto, Otello e Re Lear. Il popolare attore comico William Kempe ricoprì il ruolo del servo Pietro in Romeo e Giulietta e di Dogberry in Molto rumore per nulla, oltre ad altri personaggi. Alla fine del XVI secolo venne sostituito da Robert Armin, che fu Pietraccia in Come vi piace e dello stolto in Re Lear.


=== Opere poetiche ===

Negli anni dal 1592 al 1594 a Londra infuriò la peste, provocando la chiusura dei teatri. Shakespeare, nell'attesa di riprendere la sua attività sul palcoscenico, scrisse due poemi di diverso stile ma entrambi dedicati a Henry Wriothesley, III conte di Southampton; Venere e Adone, pubblicato nel 1593, fu ristampato numerose volte ed ebbe un notevole seguito; il ratto di Lucrezia, registrato l'anno seguente, ebbe un successo molto inferiore Influenzate da Le metamorfosi di Ovidio, le opere, caratterizzate da forti tematiche erotiche, mostrano il senso di colpa e la confusione morale che derivano dalla lussuria incontrollata.
Negli anni seguenti Shakespeare continuò occasionalmente a scrivere poemi e sonetti, perlopiù diffusi nella cerchia delle sue amicizie. Nel 1609 l'editore Thomas Thorpe stampò senza il consenso dell'autore Sonnets, una raccolta di 154 sonetti del Bardo. Scritti prevalentemente tra il 1593 e il 1595, i sonetti rappresentano l'unica opera autobiografica di Shakespeare, da considerarsi anche come libro filosofico colmo di implicazioni meditative. La critica ha suddiviso sommariamente la raccolta in due parti: la prima è dedicata a un non meglio specificato fair friend ("bell'amico", sonetti 1-126), la seconda a una dark lady ("donna misteriosa", sonetti 127-154); tra questi possiamo poi individuare la sequenza del "poeta rivale" (sonetti 76-86).
Un terzo poema narrativo, A Lover's Complaint, attribuito a Shakespeare dalla maggior parte degli studiosi, venne stampato e inserito nella prima edizione dei Sonetti nel 1609. Nel 1599, due prime stesure dei sonetti 138 e 144 vennero incluse ne Il pellegrino appassionato, pubblicato sotto il nome di Shakespeare ma senza il suo permesso La fenice e la tortora, pubblicato in appendice a Love's Martyr, un poema di Robert Chester, è conosciuto come uno dei suoi lavori più oscuri e ha portato a molti conflitti interpretativi..
Sonetti (1591-1604)
Venere e Adone (1592–1593)
Lo stupro di Lucrezia (1594)
A Lover's Complaint (1595-1596)
Il pellegrino appassionato (1599)
La fenice e la tortora (1600-1601)


=== Opere apocrife ===

Nel corso degli anni, un gruppo di opere teatrali e poetiche è stato talvolta attribuito a Shakespeare, anche se il dibattito sulla paternità di queste opere al Bardo è ancora aperto. Questa incertezza è dovuta alla mancanza di alcune opere all'interno del First Folio e del Palladis Tamia di Francis Meres. Tra questi vi sono Arden of Feversham, dramma del 1592 attribuito in parte a Shakespeare, che lo mise in scena almeno una volta insieme ai The Lord Chamberlain's Men, Edoardo III, opera edita anonimamente nel 1596, scritta almeno in parte, secondo gli studiosi, da Shakespeare, Locrine, pubblicata nel 1595 con la scritta "Appena redatta, supervisionata e corretta da WS", Sir John Oldcastle, edita nel 1600, per la quale Shakespeare fu indicato subito come l'autore (il diario di Philip Henslowe riporta invece che questa fu opera di altri quattro scrittori), Thomas Lord Cromwell, che venne data alle stampe nel 1602 e alla quale, secondo moderni studi, il Bardo non contribuì alla stesura e To the Queen, poesia ritenuta l'epilogo di Come vi piace.
The London Prodigal venne stampata nel 1605 sotto il nome di Shakespeare, anche se, secondo alcuni studiosi, manca di alcuni elementi tipici delle opere shakespeariane, mentre The Puritan, A Yorkshire Tragedy e The Second Maiden's Tragedy, pubblicate rispettivamente nel 1607, nel 1608 e nel 1611 e attribuite a "W.S.", vennero in seguito ritenute tutte di Thomas Middleton. Degli scritti apocrifi del Bardo vi sono anche The Birth of Merlin, pubblicata nel 1662 come opera del Bardo e di William Rowley ma scritta probabilmente nel 1622, sei anni dopo la morte di Shakespeare, e Sir Tommaso Moro, dramma incappato subito nella censura che ne impose numerosi tagli; tre delle pagine di quest'opera possono essere state scritte da Shakespeare e rappresentare quindi, l'unico documento autografo del Bardo (fatta eccezione per le firme poste su alcuni documenti) arrivato in età contemporanea.
Alcune sono le opere attribuite a Shakespeare andate perdute; Cardenio (The History of Cardenio) è una commedia messa in scena dai King's Men nel 1613. Il libraio Humphrey Moseley inserì l'opera nel 1653 nello Stationers' Register, attribuendola a Shakespeare e a John Fletcher. Il contenuto della commedia, la cui esistenza è attesta da diversi documenti, non è conosciuto, ma era probabilmente basato sulle disavventure che coinvolgevano il personaggio Cardenio del Don Chisciotte. Nel Palladis Tamia, Meres inserì nella lista di opere di Shakespeare Pene d'amore vinte (Love's Labour's Won); alcuni lo ritengono un lavoro a noi non giunto, altri considerano la citazione di Meres un titolo alternativo di una commedia del Bardo a noi giunta. Alcuni studiosi ipotizzano inoltre la pubblicazione di Ur-Hamlet, una prima versione di Amleto.


=== Edizioni e pubblicazioni ===

A differenza del suo contemporaneo Ben Jonson, Shakespeare non ha partecipato alla redazione e pubblicazione delle sue opere. Infatti, fatta eccezione per due poemetti giovanili (Venere e Adone e Lo stupro di Lucrezia), il Bardo non si è mai curato di dare alle stampe le proprie opere; d’altra parte a quel tempo non vi era interesse a farlo, poiché le opere teatrali erano di proprietà della compagnia e pubblicarle avrebbe significato mettere nelle mani di compagnie rivali i propri copioni. I testi esistenti sono solitamente trascrizioni effettuate dopo le prime rappresentazioni oppure provengono direttamente dal manoscritto autografato dello scrittore o dagli stessi copioni.
Le prime stampe furono destinate a un pubblico popolare e le copie erano fatte senza notevoli accorgimenti estetici. Il formato utilizzato è chiamato in quarto, le cui specifiche pagine sono ottenute piegando i fogli stampati in quattro parti; talvolta la pagine non erano ordinate correttamente. La seconda edizione venne destinata a un pubblico più agiato, comportando quindi una maggiore importanza alla presentazione; per questa stampa vennero utilizzati fogli singoli (folio).
Nel 1598 Francis Meres pubblicò Palladis Tamia, primo resoconto critico delle opere di Shakespeare di natura enciclopedica, importante per la ricostruzione della cronologia dei drammi shakespeariani. Mr. William Shakespeare’s Comedies, Histories & Tragedies, conosciuta comunemente come First Folio, fu la prima raccolta delle opere di Shakespeare e venne pubblicata nel 1623 a cura di John Heminges e Henry Condell; questa contiene 36 testi, di cui 18 stampati per la prima volta, elencati come tragedie, commedie e drammi storici. Il First Folio, che non comprende né poesie né poemi, rappresenta la sola fonte attendibile per circa venti opere e comunque una fonte molto importante anche per molte di quelle già in precedenza pubblicate. Due opere non sono incluse nel First Folio, I due nobili congiunti e Pericle, principe di Tiro, tuttavia sono comunque accettate come parte del canone shakespeariano, dal momento che numerosi studiosi hanno concordato sul notevole contributo di Shakespeare sulla loro composizione.
La ricerca dei testi originali di Shakespeare è diventata una delle principali preoccupazioni degli editori moderni. Refusi, errori di battitura, interpretazioni sbagliate del copista, dimenticanze di versi sono presenti nell'in quarto e il primo folio. Inoltre il drammaturgo spesso scriveva utilizzando ortografie diverse anche per la stessa parola, aggiungendo alla confusione della trascrizione; gli studiosi devono dunque ricostruire i testi originali ed eliminandone gli errori. Critici moderni credono che lo stesso Shakespeare abbia rivisto le sue composizioni nel corso degli anni, facendo così coesistere due versioni differenti di una determinata opera. Per arrivare a un testo accettabile, gli editori devono scegliere tra la prima e la versione rivista, che è generalmente più "teatrale"; in passato, gli editori risolvevano la questione con la fusione dei testi, ma i critici ora ammettono che questo processo è contrario alle intenzioni di Shakespeare.


== Stile ==

Le prime opere di Shakespeare vennero scritte seguendo lo stile convenzionale dell'epoca, utilizzando un linguaggio stilizzato che non sempre è funzionale ai personaggi e alle opere. La poesia si basa su estese ed elaborate metafore e il linguaggio è spesso retorico, scritto appositamente per declamare piuttosto che per parlare. Ben presto, però, Shakespeare cominciò ad adeguare lo stile tradizionale ai propri fini, riuscendo a coniugare le convenzioni e la scrittura del passato alle esigenze del pubblico; nel periodo della pubblicazione di Romeo e Giulietta, probabilmente il migliore esempio di mescolanza dei due stili, di Riccardo II e di Sogno di una notte di mezza estate, Shakespeare aveva iniziato a scrivere una poesia più naturale e scorrevole, in cui comico e tragico coesistono nello stesso testo, relazionando le metafore e le figure retoriche alle esigenze dell'opera. L'originalità di Shakespeare non era negli intrecci, ma nell'ampiezza di respiro con cui faceva propri gli apporti più diversi.
La forma poetica standard utilizzata da Shakespeare sono i blank verse, mutuato nella letteratura inglese dalla tradizione classica tra XIII e XIV secolo e adottato anche da Christopher Marlowe; questo è composto da un sistema giambico a cinque accenti (pentametro giambico). Questo significava che i suoi versi, costituiti solitamente da dieci sillabe, lasciando l'accento su ogni seconda sillaba, non erano in rima; tuttavia le frasi tendono a coincidere con le righe, aumentando il rischio di una lettura monotona. Il blank verse delle sue prime opere è piuttosto diverso da quello dei suoi lavori più maturi, riuscendo a modificare il ritmo delle sue opere, dando così maggiore forza e flessibilità importanza ai propri versi.
Dopo Amleto, Shakespeare modificò ulteriormente il suo stile poetico, in particolare nei passaggi più emotivi delle tragedie, sottolineando inoltre l'illusione del teatro. Il critico letterario A.C. Bradley ha descritto questo stile come "più concentrato, veloce, vario e meno regolare nella costruzione, non di rado contorta o ellittica". Nell'ultima fase della sua carriera, Shakespeare adottò molte tecniche letterarie per raggiungere questi effetti; tra queste vi sono enjambement, pause irregolari e notevoli variazioni nella struttura della frase e nella lunghezza dei versi, riuscendo a coinvolgere maggiormente il pubblico. Le opere della maturità, con le variazioni della sequenza cronologica degli eventi e i colpi di scena nella trama, sono invece caratterizzate da frasi lunghe e brevi in sequenza, dall'inversione tra oggetto e soggetto e dall'omissione di parole, creando così maggiore spontaneità. Shakespeare fu in grado di combinare il suo genio poetico con un senso pratico del teatro, strutturando le trame delle sue opere per creare vari centri di interesse e per mostrare diversi possibili punti di vista, senza schemi preordinati.


=== Fonti letterarie ===

La grande maggioranza dei lavori di Shakespeare sono rielaborazioni di opere precedenti; inoltre, non raro è il caso in cui Shakespeare attinga a gruppi separati di narrazioni per intrecciarle tra loro. Il primo punto di riferimento sono evidentemente le opere dei contemporanei, in particolare le opere del teatro elisabettiano. Alcuni esempi di opere utilizzate come fonte d'ispirazione sono i romances Rosalynde di Thomas Lodge per Come vi piace, Pandosto o il trionfo del tempo di Robert Greene per Il racconto d'inverno, Arcadia di Philip Sidney per Re Lear, I due gentiluomini di Verona e Come vi piace, oltre alle opere di autori stranieri riproposte da autori inglesi, come The tragical History of Romeus and Juliet di Arthur Brooke, riproposizione di una novella di Matteo Bandello rifacentesi a quella omonima di Luigi da Porto, per Romeo e Giulietta o il romanzo pastorale Diana Enamorada di Jorge de Montemayor, tradotto in inglese da Bartolomew Yong, per I due gentiluomini di Verona e per Sogno di una notte di mezza estate. Anche Geoffrey Chaucer venne utilizzato da Shakespeare per Troilo e Cressida e Due nobili cugini.
Per i drammi storici la fonte principale sono le imponenti compilazioni cronologiche degli storici Tudor. La prima opera utilizzata da Shakespeare per i suoi drammi storici fu The Union of the Two Noble and Illustre Families of Lancastre and Yorke di Edward Hall, tuttavia "ben presto Shakespeare avrebbe abbandonato l'opera di Hall a favore delle più ricche e pittoresche Chronicles of England, Scotland and Ireland di Raphael Holinshed". Oltre che ai drammi storici, queste cronache fornirono spunti importanti anche per Macbeth, Cimbelino e Re Lear. Sia Hall sia Holinshead hanno spesso attinto dalla Anglicae Historiae Libri XXVI dei Polidoro Virgili. Altre opere storiche certamente utilizzate da Shakespeare furono la Historia Regum Britanniae redatta in latino da Goffredo di Monmouth nel 1130 e poi ripresa da altri autori compreso Holinshed, utilizzata per Re Lear e Cimbelino, e le Gesta Danorum di Saxo Grammaticus, fonte principale dell'Amleto.
Numerose sono le riproposizioni di storie e tematiche presenti nella novellistica italiana; tuttavia è probabile che Shakespeare sia arrivato a conoscenza di tali storie solo attraverso la mediazione di traduzioni e adattamenti francesi e inglesi. Le novelle di Matteo Bandello furono utilizzate per Romeo e Giulietta, Molto rumore per nulla e La dodicesima notte, mentre alcuni spunti del Decameron di Giovanni Boccaccio sono rintracciabili in Tutto è bene quel che finisce bene e nel Cimbelino. La traduzione inglese delle 100 novelle degli Hecatommithi di Giambattista Giraldi Cinzio servì a Shakespeare per alcuni elementi di Misura per misura e una novella in particolare fu la fonte principale dell'Otello Il Pecorone di Giovanni Fiorentino servì per Le allegre comari di Windsor e per Il mercante di Venezia. La novella Le piacevoli notti di Gianfrancesco Straparola servì anch'essa per Le allegre comari di Windsor. La traduzione inglese di George Gascoigne de I suppositi di Ludovico Ariosto servì per La bisbetica domata. Gl'ingannati, una commedia italiana allestita a Siena dall'Accademia degli Intronati nel 1531 e stampata a Venezia nel 1537, fornì la guida principale per la vicenda amorosa de La dodicesima notte. La traduzione inglese di Thomas Hoby de Il Cortegiano di Baldassare Castiglione fu certamente letta da Shakespeare, attingendoci per Molto rumore per nulla.

Shakespeare probabilmente non conosceva il greco, tuttavia aveva studiato il latino e letto i classici come Seneca alla King's New School di Stratford, non c'è da stupirsi pertanto che molti spunti delle sue opere provengono da autori antichi. Le Vite parallele di Plutarco fornirono la fonte principale del Giulio Cesare, Antonio e Cleopatra, Coriolano e del Timone d'Atene; non conoscendo il greco è probabile che Shakespeare abbia utilizzato la traduzione di Thomas North Plutarch's Lives of the noble Grecians and Romans stampata nel 1579 e nel 1595. I Menaechmi di Plauto servirono invece come spunto per La commedia degli errori e La dodicesima notte; la Mostellaria servì invece per La bisbetica domata. Le tragedie di Seneca fornirono alcuni elementi del Tito Andronico. Ovidio era il modello dichiarato dei due poemetti giovanili di Shakespeare, Venere e Adone e Lo stupro di Lucrezia. Le Metamorfosi riecheggiano anche in Tito Andronico, La commedia degli errori, Le allegre comari di Windsor, Sogno di una notte di mezza estate (con la vicenda di Piramo e Tisbe), Troilo e Cressida e La tempesta.


=== Temi del teatro di Shakespeare ===
Sono temi ricorrenti nel teatro di Shakespeare: l'amore (passione disperata in Otello, passione sensuale in Romeo e Giulietta), la lotta per il potere, la morte, il carattere illusorio e la fugacità della vita, la precarietà dell'esistenza con i frequenti motivi dell'oscura presenza della morte e del dubbio che sembrano dominare il cammino terreno dell'uomo (si pensi al celeberrimo monologo di Amleto "Essere o non essere, questo è il problema", scritto nella prima scena del terzo atto). Il tema della lotta per il potere è frequente (Amleto, Macbeth, Re Lear) anche per il fatto che l'autore vive in un'epoca in cui predomina la monarchia assoluta che, se da una parte può assicurare l'ordine e la prosperità, dall'altra crea grande brama di potere e di potenza, nonché rivalità, invidie, gelosie.
Altri temi fondamentali sono la presentazione dei sentimenti e degli stati d'animo umani nella loro varietà e complessità, senza escludere i problemi morali e psicologici nonché gli stati anomali della mente quali le contraddizioni nel comportamento, l'inquietudine, la follia (quest'ultima presente, ad esempio, in Amleto). Dalla tradizione popolare e medievale Shakespeare accoglie poi la dimensione fantastica e irrazionale (gli spettri in Amleto e Macbeth, le streghe in Macbeth, i folletti in La Tempesta, ecc.). Tali figure soprannaturali rappresentano le angosce e le colpe insite nell'animo umano. L'"eroe" si presenta come una figura complessa che resta tale e spesso esce moralmente nobilitata anche dopo drammatici conflitti di coscienza ed una sconfitta subita ad opera degli eventi.
Il fato nella tragedia classica era una forza soprannaturale, superiore anche agli dei, capace di determinare la sorte degli uomini. Nel teatro di Shakesperare esso non è più presente in quanto cede il posto al carattere, alle libere scelte e ai conflitti interiori dell'individuo. Quanto alle figure femminili, esse assumono una notevole importanza: sono dotate di autonomia e di forte individualità. I loro caratteri e i loro comportamenti sono diversi: ad esempio la tenera Giulietta (Romeo e Giulietta), l'innocente Desdemona (Otello), l'intelligente Porzia (Il mercante di Venezia). Altre invece sono coinvolte nella lotta per il potere come la sinistra Lady Macbeth (Macbeth) o le due perfide figlie di Re Lear.
Il drammaturgo inglese da una parte è figlio del Rinascimento in quanto nelle sue opere interpreta l'uomo che afferma se stesso, la propria creatività e razionalità (antropocentrismo) contro i limiti posti dalla realtà e dal destino; d'altra parte egli è anche esponente della nuova sensibilità del barocco in quanto evidenzia le lacerazioni di coscienza dell'individuo, l'incertezza degli ideali, la mutevolezza della sorte, il mistero insondabile della vita accompagnato da un senso di smarrimento esistenziale. In Shakespeare troviamo poi un dubbio radicale, cioè se la vita, oltre ad essere breve, fragile e minacciata dalla continua presenza della morte, sia anche un sogno, un'illusione: ne sono testimonianza due celebri affermazioni, una nel Macbeth (V, 5) ed una ne La Tempesta (IV, 1).
Macbeth sostiene che "la vita è solo un'ombra che cammina, un povero commediante che si pavoneggia e si dimena per un'ora sulla scena e poi cade nell'oblio: la storia raccontata da un idiota, piena di rumore e di foga, che non significa nulla". Nella seconda opera citata, il principe Prospero dice: "noi siamo fatti della stessa sostanza dei sogni e la nostra breve vita è cinta di sonno". I personaggi del drammaturgo inglese tuttavia lasciano aperta la questione in quanto non forniscono una risposta definitiva a questa domanda contenente un'idea ricorrente nell'età barocca: si pensi al Don Chisciotte di Cervantes (realtà-illusione) e al capolavoro La vita è sogno del grande drammaturgo spagnolo Pedro Calderón de la Barca.


=== Fortuna ===

Durante la sua vita, benché non fosse venerato e apprezzato come dopo la morte, Shakespeare ricevette comunque numerose lodi per i suoi lavori. Nel 1598, Francis Meres lo ha inserito in un gruppo di scrittori inglesi, definiti come "i più eccellenti". Gli autori del Parnassus del St John's College di Cambridge lo paragonarono a Geoffrey Chaucer, a John Gower e a Edmund Spenser. Anche Ben Jonson, nel First Folio, dimostrò apprezzamento per le sue opere.
Tra la restaurazione inglese e la fine del XVII secolo, l'apprezzamento per le idee e i modelli classici fece sì che i critici del tempo apprezzavano John Fletcher e Ben Jonson piuttosto che Shakespeare. Thomas Rymer, ad esempio, criticò il drammaturgo per la sua combinazione di comico e tragico; tuttavia, il poeta e critico John Dryden aveva grande considerazione di Shakespeare, dicendo di Jonson, "Lo ammiro, ma amo Shakespeare". Per alcuni decenni, il giudizio di Rymer non fu largamente diffuso, ma nel corso del XVIII secolo, i critici cominciarono a considerare l'importanza e il genio del Bardo. Una serie di critiche letterarie sulle sue opere, in particolare quella di Samuel Johnson del 1765 e di Edmond Malone del 1790, ha contribuito alla sua crescente reputazione. Nel 1800, Shakespeare divenne poeta nazionale. Tra il XVIII e il XIX secolo, la sua fama si diffuse anche all'estero; tra coloro che hanno apprezzato le sue opere vi sono Voltaire, Goethe, Stendhal e Victor Hugo.
Durante l'età romantica, venne ulteriormente riconosciuta l'importanza dei lavori di Shakespeare; venne elogiato dal poeta e filosofo Samuel Taylor Coleridge, mentre il critico Wilhelm August von Schlegel tradusse le sue opere nello spirito del romanticismo tedesco. Nel XIX secolo, l'ammirazione critica per il genio di Shakespeare spesso scivolava in eccessi e nell'adulazione; i vittoriani misero in scena le sue opere in modo sontuoso e su larga scala. George Bernard Shaw definì il culto di Shakespeare come bardolatry ("bardolatria"), ritenendo che il nuovo naturalismo di Ibsen avesse fatto diventare le opere shakespeariane obsolete.
La rivoluzione modernista nelle arti del XX secolo utilizzò con entusiasmo i suoi testi al servizio del Avanguardia. Gli espressionisti in Germania e i futuristi a Mosca organizzarono alcune rappresentazioni delle sue commedie; anche Bertolt Brecht mise in scena il suo teatro epico, influenzato dalle opere di Shakespeare. Il poeta e critico TS Eliot, insieme a G. Wilson Knight e al New Criticism, sostenne la necessità di una lettura più attenta di opere di Shakespeare. Negli anni cinquanta, nuovi approcci critici hanno aperto la strada a studi post-moderni sul bardo. Negli anni ottanta, le sue opere cominciarono a essere utilizzate per nuovi movimenti come lo strutturalismo, il femminismo, il New Historicism, gli studi afro-americani e queer.


== Influenza ==

I lavori di Shakespeare hanno avuto una profonda influenza sul teatro e sulla letteratura successiva. In particolare, Shakespeare ampliò il potenziale drammatico della caratterizzazione dei personaggi, dell'intreccio e del linguaggio. Ad esempio, i monologhi erano generalmente utilizzati per fornire informazioni sui personaggi o gli eventi; Shakespeare, invece, li utilizzò per esplorare la mente dei personaggi.
Le sue opere influenzarono profondamente anche la letteratura poetica successiva. La poesia romantica tentò di far rivivere i versi drammatici shakespeariani, tuttavia con scarso successo. Il critico George Steiner descrisse tutti i versi drammatici inglesi da Coleridge a Tennyson come "flebili variazioni di temi shakespeariani". Shakespeare influenzò i romanzieri come Thomas Hardy, William Faulkner, e Charles Dickens. I monologhi del romanziere statunitense Herman Melville devono molto a Shakespeare: il suo Capitano Achab di Moby Dick è un classico eroe tragico, ispirato al King Lear. Alcune opere liriche sono direttamente collegate con i lavori di Shakespeare, tra cui due lavori di Giuseppe Verdi, l'Otello e il Falstaff. Shakespeare ha inoltre ispirato molti pittori, inclusi i romantici, tra cui Henry Fuseli, e i preraffaelliti.
Ai giorni di Shakespeare, la grammatica, l'ortografia e la pronuncia inglese erano meno standardizzati rispetto a oggi, e il suo utilizzo del linguaggio aiutò la formazione dell'inglese moderno. Samuel Johnson citò Shakespeare più spesso di qualsiasi altro autore nel suo dizionario di lingua inglese, il primo lavoro autorevole di questo tipo. Espressioni come "with bated breath" ("con il fiato sospeso", da Il mercante di Venezia) e "a foregone conclusion" ("una conclusione inevitabile", dall'Otello) sono ormai presenti nell'inglese di tutti i giorni.


=== Shakespeare nella cultura di massa ===

Diversi elementi degli scritti di Shakespeare sono stati spesso utilizzati nella cultura popolare come modelli stilistici, sia per le sceneggiature, sia per le ambientazioni, sia per i personaggi. Numerose sono le opere letterarie il cui titolo si basa su frasi del Bardo; Beds in the East di Anthony Burgess si riferisce ad Antonio e Cleopatra; Under the Greenwood Tree di Thomas Hardy a Come vi piace; Time Must Have a Stop di Aldous Huxley a Enrico IV; Band of Brothers di Stephen Ambrose a Enrico V; The Dogs of War di Frederick Forsyth e There is a Tide di Agatha Christie a Giulio Cesare; Twice-Told Tales di Nathaniel Hawthorne a Re Giovanni; Pomp and Circumstance di Noel Coward a Otello; The Winter of Our Discontent di John Steinbeck e Tomorrow in the Battle Think on Me di Javier Marías a Riccardo III; What's in a Name? di Isaac Asimov a Romeo e Giulietta; Absent in the Spring di Agatha Christie e Nothing Like the Sun di Anthony Burgess ai Sonetti; Brave New World di Aldous Huxley a La tempesta; Pale Fire di Vladimir Nabokov a Timone d'Atene e Cakes and Ale di William Somerset Maugham e Sad Cypress di Agatha Christie a La dodicesima notte; Brief Candles di Aldous Huxley, By the Pricking of My Thumbs di Agatha Christie, The Moon is Down di John Steinbeck, Something Wicked this Way Comes di Ray Bradbury, The Sound and the Fury di William Faulkner, Tomorrow and Tomorrow and Tomorrow di Kurt Vonnegut, Wyrd Sisters di Terry Pratchett a Macbeth; The Glimpses of the Moon di Edith Wharton; There are More Things di Jorge Luis Borges, Tempo fuor di sesto Time Out of Joint di Philip K. Dick, Mortal Coils di Aldous Huxley, Infinite Jest di David Foster Wallace ad Amleto.
Altre opere shakespeariane sono state di grande influenza per diversi poeti, soprattutto in lingua inglese, come Childe Roland to the Dark Tower Came di Robert Browning, Macbeth per Out, Out— di Robert Frost, Amleto per Very Like A Whale di Ogden Nash e La tempesta per Full Fathom Five di Sylvia Plath. Anche diverse rappresentazioni teatrali hanno attinto in qualche modo alle opere del Bardo, in particolare Amleto; la tragedia venne infatti utilizzata, tra gli altri, come base le sceneggiature da Ivor Novello per il musical Perchance to Dream, da Agatha Christie per The Mouse Trap, da Tom Stoppard per Rosencrantz & Guildenstern Are Dead e da Elmer Rice per Cue for Passion. Inoltre Journey's End di R. C. Sherriff si basa su Otello, The Isle Is Full of Noises di Derek Walcott su La tempesta e Present Laughter di Noel Coward e Improbable Fiction di Alan Ayckbourn su La dodicesima notte. Si ipotizza inoltre che oltre 20 000 brani musicali sono collegati con i lavori di Shakespeare.
Il cinema è uno dei campi che ha maggiormente risentito dell'opera di Shakespeare, sia in forma integrale sia come adattamenti. Romeo e Giulietta è l'opera che è stata riprodotta sul grande schermo il maggior numero di volte; tra gli adattamenti più famosi vi sono Giulietta e Romeo (1936), Giulietta e Romeo (1954), West Side Story, Romeo e Giulietta (1968), Romeo + Giulietta di William Shakespeare e Shakespeare in Love. Tra le altre pellicole che hanno tratto dai lavori del Bardo vi sono Falstaff da Le allegre comari di Windsor; Amleto (1948), Amleto (1964), Amleto (1990) e Amleto (1996) da Amleto; Cleopatra da Antonio e Cleopatra; La bisbetica domata e 10 cose che odio di te da La bisbetica domata; Belli e dannati da Enrico IV; Enrico V (1944) e Enrico V (1989) da Enrico V; Macbeth (1948), Il trono di sangue e Macbeth (1971) da Macbeth; Otello (1952), Otello (1965), Otfello (1995) e O come Otello da Otello; Ran da Re Lear; Riccardo III (1955), Riccardo III (1995) e Riccardo III - Un uomo, un re da Riccardo III, Sogno di una notte di mezza estate (1935), Sogno di una notte di mezza estate (1999) e Una commedia sexy in una notte di mezza estate da Sogno di una notte di mezza estate; Titus da Tito Andronico. Come vi piace, La dodicesima notte, Giulio Cesare, Il mercante di Venezia, Molto rumore per nulla, Pene d'amore perdute e La tempesta sono invece adattamenti delle rispettive opere.


== Speculazioni su Shakespeare ==


=== Attribuzione e identità ===
Gli studi shakespeariani affermano senza alcun dubbio che lo Shakespeare nato a Stratford on Avon è l'autore materiale delle opere che gli furono attribuite. Tuttavia, a causa della scarsità di notizie sulla sua vita e la sua istruzione, sono stati avanzati diversi dubbi sull'identità del drammaturgo. A partire dal XVIII secolo questi temi sono stati ampiamente e accanitamente dibattuti dagli studiosi e non.
In particolare come autori delle opere sono state avanzate le candidature di Francis Bacon, celebre filosofo e scrittore, che avrebbe scritto le opere teatrali sotto uno pseudonimo, Christopher Marlowe, autore teatrale che non sarebbe morto nel 1593 come si ritiene, ma avrebbe svolto attività di spionaggio per la corona e avrebbe continuato la propria attività letteraria con un falso nome, Edward de Vere, 17º conte di Oxford, colto nobiluomo della corte elisabettiana che avrebbe potuto continuare la propria giovanile attività poetica sotto uno pseudonimo per motivi di decoro, e William Stanley, sesto Conte di Derby, genero di Edward de Vere.
Sono stati fatti, tra gli altri, anche i nomi di Ben Jonson, Thomas Middleton, sir Walter Raleigh, forse in collaborazione con Francis Bacon, Mary Sidney contessa di Pembroke, e persino la regina Elisabetta I. Altre ipotesi hanno messo in discussione l'identità stessa di William Shakespeare, per cui il bardo inglese sarebbe da identificarsi ora con un linguista siciliano, Michel Agnolo (o Michelangelo) Florio Crollalanza, ora con il predicatore e teologo toscano Michelangelo Florio, ora con il figlio di quest'ultimo, l'umanista naturalizzato inglese John Florio. In campo accademico tali ipotesi non hanno avuto riconoscimenti ufficiali.


=== Credo religioso ===

Alcuni studiosi affermano che i membri della famiglia Shakespeare erano cattolici; sua madre, Mary Arden, proveniva infatti da una famiglia cattolica. Nel 1757, nella casa del padre di Shakespeare, fu trovato un testamento cattolico firmato da John Shakespeare; sebbene ne sia stato tramandato il contenuto, il testamento è stato perduto, pertanto gli studiosi discutono ancora della sua autenticità. Nel 1591 le autorità più volte riportarono che John Shakespeare non andava alla funzione domenicale "per paura di essere processato per debiti", una comune scusa utilizzata dai cattolici per evitare di seguire le cerimone protestanti; tuttavia, molti documenti sembrano indicare che effettivamente all'epoca John Shakespeare avesse problemi economici. Nel 1606 il nome della figlia di Shakespeare, Susanna, apparve in una lista di persone che non presero la comunione durante la Pasqua di quell'anno.
Gli studiosi hanno trovato prove sia a favore sia a sfavore del cattolicesimo di Shakespeare nelle sue opere, ma la verità sembra impossibile da trovare nell'uno e nell'altro caso. Rowan Williams, arcivescovo di Canterbury e primate della Comunione Anglicana, che è anche uno studioso di letteratura, ha comunicato durante l'Hay Festival in Galles del 2011: "Non penso che questo ci debba interessare molto, se posizionarlo tra i cattolici o i protestanti. Ma per quel che vale, penso che egli avesse probabilmente un retroterra cattolico e molti amici cattolici".


=== Il volto di Shakespeare ===
Numerosi sono i dipinti o le sculture che raffigurano William Shakespeare, tuttavia nella maggior parte dei casi si tratta di opere posteriori alla sua morte, realizzate da artisti che mai videro il vero volto di Shakespeare. Le uniche due raffigurazioni di cui è accettato il valore documentario sono la statua del monumento funebre a Stratford e l'incisione presente sul First Folio del 1623. Tra i ritratti la cui attendibilità è discussa possiamo ricordare il Ritratto Chandos, il ritratto dell'Ely Palace, il ritratto Flowers, la maschera mortuaria Kesselstadt, il ritratto di Cornelius Janssen, la miniatura di Nicholas Hilliard e il recente Ritratto Cobbe.


== Note ==


== Bibliografia ==


== Voci correlate ==


== Altri progetti ==

 Wikisource contiene una pagina dedicata a William Shakespeare
 Wikiquote contiene citazioni di o su William Shakespeare
 Wikibooks contiene un wikilibro in lingua inglese su Shakespeare Our Contemporary
 Wikibooks contiene testi o manuali su William Shakespeare
 Wikimedia Commons contiene immagini o altri file su William Shakespeare


== Collegamenti esterni ==
(EN) Opere di William Shakespeare in Progetto Gutenberg.
(EN) Open Source Shakespeare
William Shakespeare in Open Directory Project, Netscape Communications. (Segnala su DMoz un collegamento pertinente all'argomento "William Shakespeare")
(EN) Testi delle opere teatrali di William Shakespeare nel sito del MIT
(EN) Shakespeare Literature, versioni indicizzate per capitolo e ricercabili delle opere di Shakespeare.William Schallert (Los Angeles, 6 luglio 1922) è un attore statunitense.
Ha recitato in oltre 90 film dal 1947 al 2007 ed è apparso in oltre 260 produzioni televisive dal 1951 al 2011. È stato accreditato anche con il nome Bill Schallert.


== Biografia ==
William Schallert nacque a Los Angeles il 6 luglio 1922, figlio di Elza Emily (nata Baumgarten) e Edwin Francis Schallert.


== Filmografia ==


=== Cinema ===
Doctor Jim (1947)
La superba creola (The Foxes of Harrow) (1947)
Il re dell'Africa (Mighty Joe Young) (1949)
Sgomento (The Reckless Moment) (1949)
Intermezzo matrimoniale (Perfect Strangers) (1950)
Lonely Heart Bandits (1950)
Il mio bacio ti perderà (Belle Le Grand) (1951)
The Man from Planet X (1951)
La prova del fuoco (The Red Badge of Courage) (1951)
M (1951)
Omertà (The People Against O'Hara) (1951)
Bannerline (1951)
La regina dei pirati (Anne of the Indies) (1951)
La vendicatrice dei sioux (Rose of Cimarron) (1952)
Lo sprecone (Just This Once) (1952)
Cantando sotto la pioggia (Singin' in the Rain) (1952)
L'impero dei gangster (Hoodlum Empire) (1952)
Paula, regia di Rudolph Maté (1952)
Tempesta sul Tibet (Storm Over Tibet) (1952)
Holiday for Sinners (1952)
Sally e i parenti picchiatelli (Sally and Saint Anne) (1952)
Captive Women (1952)
Flat Top (1952)
Invasione USA (Invasion U.S.A.) (1952)
Immersione rapida (Torpedo Alley) (1952)
The Jazz Singer (1952)
La congiura di montecristo (Sword of Venus) (1953)
L'isola del piacere (The Girls of Pleasure Island) (1953)
Port Sinister (1953)
Rivolta al blocco 11 (Riot in Cell Block 11) (1954)
Il tesoro di capitan Kidd (Captain Kidd and the Slave Girl) (1954)
Prigionieri del cielo (The High and the Mighty) (1954)
Attacco alla base spaziale US (Gog) (1954)
Assalto alla terra (Them!) (1954)
La spia dei ribelli (The Raid) (1954)
Il colpevole è tra noi (Shield for Murder) (1954)
Tobor - Il re dei robot (Tobor the Great) (1954)
Squadra investigativa (Down Three Dark Streets) (1954)
Pioggia di piombo (Black Tuesday) (1954)
Segnale di fumo (Smoke Signal) (1955)
I cadetti della III brigata (An Annapolis Story) (1955)
Top of the World (1955)
Bobby Ware Is Missing (1955)
Bombardamento alta quota (Hell's Horizon) (1955)
Glory (1956)
Il cavaliere senza volto (The Lone Ranger) (1956)
Il marchio del bruto (Raw Edge) (1956)
Il mercenario della morte (Gunslinger) (1956)
La legge del Signore (Friendly Persuasion) (1956)
Come le foglie al vento (Written on the Wind) (1956)
Radiazioni BX: distruzione uomo (The Incredible Shrinking Man) (1957)
Il vestito strappato (The Tattered Dress) (1957)
The Girl in the Kremlin (1957)
La banda degli angeli (Band of Angels) (1957)
Tormento di un'anima (Man on Fire) (1957)
La tragedia del Rio Grande (Man in the Shadow) (1957)
L'inferno ci accusa (The Story of Mankind) (1957)
Il trapezio della vita (The Tarnished Angels) (1957)
La meteora infernale (The Monolith Monsters) (1957)
Giovani gangsters (Juvenile Jungle) (1958)
Cry Terror! (1958)
Inferno sul fondo (Torpedo Run) (1958)
Qualcuno verrà (Some Came Running) (1958)
The Beat Generation (1959)
Innamorati in blue jeans (Blue Denim) (1959)
La notte senza legge (Day of the Outlaw) (1959)
Il letto racconta (Pillow Talk) (1959)
Guadalcanal ora zero (The Gallant Hours) (1960)
Solo sotto le stelle (Lonely Are the Brave) (1962)
Paradise Alley (1962)
Shotgun Wedding (1963)
Philbert (Three's a Crowd) (1963)
La calda notte dell'ispettore Tibbs (In the Heat of the Night) (1967)
L'ora delle pistole (Hour of the Gun) (1967)
Costretto ad uccidere (Will Penny) (1968)
A tutto gas (Speedway) (1968)
Sam Whiskey (1969)
Il computer con le scarpe da tennis (The Computer Wore Tennis Shoes) (1969)
Colossus: The Forbin Project (1970)
The Trial of the Catonsville Nine (1972)
Chi ucciderà Charley Varrick? (Charley Varrick) (1973)
Peege (1973)
L'uomo più forte del mondo (The Strongest Man in the World) (1975)
Tunnel Vision (1976)
Lo straccione (The Jerk) (1979)
Hangar 18 (1980)
Ai confini della realtà (Twilight Zone: The Movie) (1983)
Gremlins (1984)
Teachers (1984)
Salto nel buio (Innerspace) (1987)
House Party 2 (1991)
Matinee (1993)
Beethoven 2 (Beethoven's 2nd) (1993)
Sweetzer (2007)


=== Televisione ===
Family Theatre – serie TV, un episodio (1951)
Fireside Theatre – serie TV, 3 episodi (1951)
Space Patrol – serie TV, 2 episodi (1951-1952)
Rebound – serie TV, un episodio (1952)
Mr. & Mrs. North – serie TV, un episodio (1953)
The Whistler – serie TV, un episodio (1954)
Waterfront – serie TV, un episodio (1955)
The Man Behind the Badge – serie TV, un episodio (1955)
The Man Who Tore Down the Wall – film TV (1955)
Front Row Center – serie TV, un episodio (1955)
Commando Cody: Sky Marshal of the Universe – serie TV, 3 episodi (1955)
Scienza e fantasia (Science Fiction Theatre) – serie TV, un episodio (1955)
Four Star Playhouse – serie TV, 2 episodi (1955)
Studio 57 – serie TV, un episodio (1955)
TV Reader's Digest – serie TV, un episodio (1955)
Cavalcade of America – serie TV, un episodio (1956)
Ford Star Jubilee – serie TV, un episodio (1956)
Matinee Theatre – serie TV, 2 episodi (1955-1956)
It's a Great Life – serie TV, 2 episodi (1955-1956)
You Are There – serie TV, un episodio (1956)
Lux Video Theatre – serie TV, 5 episodi (1955-1956)
Schlitz Playhouse of Stars – serie TV, un episodio (1956)
Screen Directors Playhouse – serie TV, 2 episodi (1955-1956)
Combat Sergeant – serie TV, un episodio (1956)
The Ford Television Theatre – serie TV, un episodio (1956)
Playhouse 90 – serie TV, 2 episodi (1956)
Massacre at Sand Creek – film TV (1956)
The Gray Ghost – serie TV, un episodio (1957)
The O. Henry Playhouse – serie TV, un episodio (1957)
Climax! – serie TV, 2 episodi (1954-1957)
Avventure in elicottero (Whirlybirds) – serie TV, un episodio (1957)
Code 3 – serie TV, un episodio (1957)
Goodyear Theatre – serie TV, un episodio (1957)
La spada di Zorro – serie TV, un episodio (1957)
Leave It to Beaver – serie TV, un episodio (1957)
Hey, Jeannie! – serie TV, 4 episodi (1958)
Sugarfoot – serie TV, un episodio (1958)
The Gale Storm Show: Oh, Susanna! – serie TV, un episodio (1958)
Meet McGraw – serie TV, un episodio (1958)
Letter to Loretta – serie TV, 2 episodi (1958)
The Adventures of Jim Bowie – serie TV, 8 episodi (1957-1958)
The George Burns and Gracie Allen Show – serie TV, 4 episodi (1955-1958)
Jefferson Drum – serie TV, un episodio (1958)
The Texan – serie TV, un episodio (1958)
Father Knows Best – serie TV, un episodio (1958)
The Silent Service – serie TV, un episodio (1958)
Shotgun Slade – serie TV, un episodio (1959)
Maverick – serie TV, un episodio (1959)
Peter Gunn – serie TV, un episodio (1959)
Steve Canyon – serie TV, 3 episodi (1958-1959)
Lux Playhouse – serie TV, un episodio (1959)
Richard Diamond, Private Detective – serie TV, un episodio (1959)
Five Fingers – serie TV, un episodio (1959)
Wichita Town – serie TV, un episodio (1959)
Disneyland – serie TV, 2 episodi (1959)
The Donna Reed Show – serie TV, un episodio (1959)
Black Saddle – serie TV, un episodio (1959)
Ricercato vivo o morto (Wanted: Dead or Alive) – serie TV, 4 episodi (1958-1959)
Men Into Space – serie TV, un episodio (1960)
Philip Marlowe – serie TV, 5 episodi (1959-1960)
Lawman – serie TV, un episodio (1960)
The DuPont Show with June Allyson – serie TV, un episodio (1960)
The Jack Benny Program – serie TV, un episodio (1960)
Carovane verso il west (Wagon Train) – serie TV, 2 episodi (1960)
The Gambler, the Nun and the Radio – film TV (1960)
Buick-Electra Playhouse – serie TV, un episodio (1960)
Ai confini della realtà (The Twilight Zone) – serie TV, un episodio (1960)
Johnny Ringo – serie TV, 2 episodi (1959-1960)
Avventure in fondo al mare (Sea Hunt) – serie TV, un episodio (1960)
Alcoa Presents: One Step Beyond – serie TV, 2 episodi (1959-1960)
The Red Skelton Show – serie TV, 2 episodi (1960)
Detectives (The Detectives) – serie TV, un episodio (1960)
Michael Shayne – serie TV, un episodio (1960)
Carovana (Stagecoach West) – serie TV, un episodio (1960)
Dante – serie TV, un episodio (1960)
Lock Up – serie TV, un episodio (1960)
Bat Masterson – serie TV, 2 episodi (1960)
Gli intoccabili (The Untouchables) – serie TV, un episodio (1961)
General Electric Theater – serie TV, un episodio (1961)
I racconti del West (Zane Grey Theater) – serie TV, 4 episodi (1958-1961)
Scacco matto (Checkmate) – serie TV, un episodio (1961)
The Rifleman – serie TV, 3 episodi (1959-1961)
Coronado 9 – serie TV, un episodio (1961)
The Andy Griffith Show – serie TV, un episodio (1961)
Gunslinger – serie TV, un episodio (1961)
The Rebel – serie TV, un episodio (1961)
87ª squadra (87th Precinct) – serie TV, un episodio (1961)
Surfside 6 – serie TV, un episodio (1961)
Thriller – serie TV, un episodio (1961)
Follow the Sun – serie TV, un episodio (1961)
Alfred Hitchcock presenta (Alfred Hitchcock Presents) – serie TV, un episodio (1962)
Hennesey – serie TV, 2 episodi (1961-1962)
The Dick Van Dyke Show – serie TV, un episodio (1962)
Death Valley Days – serie TV, 6 episodi (1955-1962)
Bonanza – serie TV, un episodio (1962)
Perry Mason – serie TV, 3 episodi (1957-1962)
Il dottor Kildare (Dr. Kildare) – serie TV, 2 episodi (1962)
Tales of Wells Fargo – serie TV, un episodio (1962)
The Many Loves of Dobie Gillis – serie TV, 24 episodi (1959-1962)
Lassie – serie TV, un episodio (1962)
Indirizzo permanente (77 Sunset Strip) – serie TV, 2 episodi (1960-1962)
The New Breed – serie TV, un episodio (1962)
Stoney Burke – serie TV, un episodio (1962)
Best of Patty Duke – film TV (1963)
Sam Benedict – serie TV, un episodio (1963)
Hazel – serie TV, un episodio (1963)
The Dick Powell Show – serie TV, 2 episodi (1962-1963)
Have Gun - Will Travel – serie TV, 4 episodi (1957-1963)
McKeever & the Colonel – serie TV, 2 episodi (1962-1963)
Ensign O'Toole – serie TV, un episodio (1963)
Empire – serie TV, un episodio (1963)
Alcoa Premiere – serie TV, un episodio (1963)
Rawhide – serie TV, 3 episodi (1959-1963)
The Lucy Show – serie TV, 2 episodi (1963)
Archie – film TV (1964)
The Patty Duke Show – serie TV, 104 episodi (1963-1966)
Combat! – serie TV, un episodio (1966)
Il virginiano (The Virginian) – serie TV, un episodio (1966)
Pistols 'n' Petticoats – serie TV, un episodio (1967)
Pattuglia del deserto (The Rat Patrol) – serie TV, un episodio (1967)
Missione impossibile (Mission: Impossible) – serie TV, un episodio (1967)
Al banco della difesa (Judd for the Defense) – serie TV, un episodio (1967)
Star Trek – serie TV, un episodio (1967)
Il grande teatro del west (The Guns of Will Sonnett) – serie TV, un episodio (1968)
The Carol Burnett Show – serie TV, 2 episodi (1967-1968)
CBS Playhouse – serie TV, un episodio (1968)
Selvaggio west (The Wild Wild West) – serie TV, 4 episodi (1967-1969)
Mod Squad, i ragazzi di Greer (The Mod Squad) – serie TV, un episodio (1969)
Arrivano le spose (Here Come the Brides) – serie TV, 2 episodi (1968-1969)
Ciao Debby! (The Debbie Reynolds Show) – serie TV, un episodio (1969)
Vita da strega (Bewitched) – serie TV, un episodio (1969)
Quella strana ragazza (That Girl) – serie TV, un episodio (1969)
Room 222 – serie TV, un episodio (1969)
La terra dei giganti (Land of the Giants) – serie TV, un episodio (1969)
Get Smart - Un detective tutto da ridere (Get Smart) – serie TV, 5 episodi (1967-1970)
Two Boys – film TV (1970)
Marcus Welby (Marcus Welby, M.D.) – serie TV, un episodio (1970)
Bracken's World – serie TV, un episodio (1970)
Hawaii squadra cinque zero (Hawaii Five-O) – serie TV, 3 episodi (1969-1970)
La famiglia Partridge (The Partridge Family) – serie TV, un episodio (1971)
Escape – film TV (1971)
Funny Face – serie TV, un episodio (1971)
Un uomo per la città (The Man and the City) – serie TV, 3 episodi (1971)
The D.A. – serie TV, un episodio (1971)
Man on a String – film TV (1972)
F.B.I. (The F.B.I.) – serie TV, 2 episodi (1969-1972)
Difesa a oltranza (Owen Marshall, Counselor at Law) – serie TV, 2 episodi (1971-1972)
The Delphi Bureau – serie TV, un episodio (1972)
Banacek – serie TV, un episodio (1973)
Kung Fu – serie TV, un episodio (1973)
Partners in Crime – film TV (1973)
Ironside – serie TV, 2 episodi (1967-1973)
Gunsmoke – serie TV, 7 episodi (1957-1973)
Love Story – serie TV, un episodio (1973)
Love, American Style – serie TV, 2 episodi (1973)
L'uomo da sei milioni di dollari (The Six Million Dollar Man) – serie TV, un episodio (1974)
Remember When – film TV (1974)
These Are the Days – serie TV (1974) (voice)
Barnaby Jones – serie TV, un episodio (1974)
Hijack! – film TV (1974)
Il Cacciatore (The Manhunter) – serie TV, un episodio (1974)
Death Sentence – film TV (1974)
Sulle strade della California (Police Story) – serie TV, un episodio (1975)
Promise Him Anything – film TV (1975)
Ellery Queen – serie TV, un episodio (1976)
La donna bionica (The Bionic Woman) – serie TV, un episodio (1976)
Bert D'Angelo Superstar (Bert D'Angelo/Superstar) – serie TV, un episodio (1976)
Dawn: Portrait of a Teenage Runaway – film TV (1976)
Switch – serie TV, un episodio (1976)
All's Fair – serie TV, un episodio (1976)
Maude – serie TV, un episodio (1976)
Tail Gunner Joe – film TV (1977)
Insight – serie TV, 2 episodi (1974-1977)
The Nancy Walker Show – serie TV, 13 episodi (1976-1977)
Apple Pie – serie TV, un episodio (1978)
The Fisher Family – serie TV, un episodio (1978)
Nel tunnel dei misteri con Nancy Drew e gli Hardy Boys (The Hardy Boys/Nancy Drew Mysteries) – serie TV, 11 episodi (1977-1978)
Giorno per giorno (One Day at a Time) – serie TV, un episodio (1978)
Little Women – serie TV, un episodio (1978)
Nonno va a Washington (Grandpa Goes to Washington) – serie TV, un episodio (1978)
Legends of the Superheroes – serie TV (1979) .... Retired Man/Scarlet Cyclone
"Ike" (1979)
"Blind Ambition" (1979)
Archie Bunker's Place – serie TV, un episodio (1979)
La casa nella prateria (Little House on the Prairie) – serie TV, 2 episodi (1976-1979)
Chips (CHiPs) – serie TV, un episodio (1979)
Lobo (The Misadventures of Sheriff Lobo) – serie TV, 4 episodi (1980)
Enos – serie TV, un episodio (1981)
Una famiglia americana (The Waltons) – serie TV, 4 episodi (1980-1981)
I puffi – serie TV (Smurfs) (1981)
Lou Grant – serie TV, 2 episodi (1979-1982)
Magnum P.I. (Magnum, P.I.) – serie TV, un episodio (1983)
Grace Kelly – film TV (1983)
Attraverso occhi nudi (Through Naked Eyes) – film TV (1983)
Matt Houston – serie TV, un episodio (1984)
Amazons – film TV (1984)
The Duck Factory – serie TV, un episodio (1984)
Gidget's Summer Reunion – film TV (1985)
The Paper Chase – serie TV, un episodio (1985)
Top Secret (Scarecrow and Mrs. King) – serie TV, un episodio (1986)
Ai confini della realtà (The Twilight Zone) – serie TV, un episodio (1986)
Nord e sud II (North and South, Book II)– miniserie TV, 6 episodi (1986)
Hotel – serie TV, un episodio (1986)
Wildfire – serie TV, un episodio (1986)
Under the Influence – film TV (1986)
Houston: The Legend of Texas – film TV (1986)
Simon & Simon – serie TV, un episodio (1987)
Autostop per il cielo (Highway to Heaven) – serie TV, 2 episodi (1987)
A cuore aperto (St. Elsewhere) – serie TV, 3 episodi (1986-1987)
'Tis the Season to Be Smurfy – film TV (1987)
Matlock – serie TV, un episodio (1987)
Un anno nella vita (A Year in the Life) – serie TV, un episodio (1988)
Bring Me the Head of Dobie Gillis – film TV (1988)
The New Gidget – serie TV, 44 episodi (1986-1988)
Still the Beaver – serie TV, 3 episodi (1985-1988)
Midnight Caller – serie TV, un episodio (1989)
Ricordi di guerra (War and Remembrance)– miniserie TV, 12 episodi (1988-1989)
Cross of Fire – film TV (1989)
In viaggio nel tempo (Quantum Leap) – serie TV, un episodio (1989)
Timeless Tales from Hallmark – serie TV, un episodio (1990)
Murphy Brown – serie TV, un episodio (1990)
Eroe per un giorno (The Incident) – film TV (1990)
L'ispettore Tibbs (In the Heat of the Night) – serie TV, un episodio (1990)
Santa Barbara – serie TV (1984) .... Roger Wainwright #2 (1990-1991)
Held Hostage: The Sis and Jerry Levin Story – film TV (1991)
Mrs. Lambert Remembers Love – film TV (1991)
Fish Police – serie TV, un episodio (1992)
Dinosauri (Dinosaurs) – serie TV, un episodio (1992)
Un raggio di luna per Dorothy Jane (The Torkelsons) – serie TV, 20 episodi (1991-1992)
Parker Lewis (Parker Lewis Can't Lose) – serie TV, un episodio (1992)
Star Trek: Deep Space Nine – serie TV, un episodio (1993)
Coach – serie TV, 2 episodi (1994)
La famiglia Bowman (The Good Life) – serie TV, un episodio (1994)
Shake, Rattle and Rock! – film TV (1994)
Melrose Place – serie TV, un episodio (1994)
Per amore della legge (Sweet Justice) – serie TV, un episodio (1994)
Lois & Clark - Le nuove avventure di Superman (Lois & Clark: The New Adventures of Superman) – serie TV, un episodio (1994)
CBS Schoolbreak Special – serie TV, un episodio (1994)
Pappa e ciccia (Roseanne) – serie TV, un episodio (1995)
Harvey – film TV (1996)
Dream On – serie TV, 4 episodi (1994-1996)
E.R. - Medici in prima linea (ER) – serie TV, un episodio (1996)
To Dance with Olivia – film TV (1997)
La seconda guerra civile americana (The Second Civil War) – film TV (1997)
Jumanji – serie TV, un episodio (1998)
Catastrofici castori (The Angry Beavers) – serie TV, un episodio (1998)
Pacific Blue – serie TV, un episodio (1999)
The Patty Duke Show: Still Rockin' in Brooklyn Heights – film TV (1999)
In tribunale con Lynn (Family Law) – serie TV, un episodio (1999)
Son of the Beach – serie TV, un episodio (2001)
The Zeta Project – serie TV, un episodio (2002)
Le nuove avventure di Scooby-Doo (What's New, Scooby-Doo?) – serie TV, 2 episodi (2003-2005)
Close to home - Giustizia ad ogni costo (Close to Home) – serie TV, un episodio (2006)
My Name Is Earl – serie TV, un episodio (2006)
How I Met Your Mother – serie TV, un episodio (2007)
Zack e Cody al Grand Hotel (The Suite Life of Zack and Cody) – serie TV, un episodio (2008)
Recount – film TV (2008)
Desperate Housewives - I segreti di Wisteria Lane (Desperate Housewives) – serie TV, 2 episodi (2009)
La vita secondo Jim (According to Jim) – serie TV, un episodio (2009)
The Deep End – serie TV, un episodio (2010)
Medium – serie TV, un episodio (2010)
True Blood – serie TV, 3 episodi (2008-2011)
Mucchio d'ossa (Bag of Bones)– miniserie TV, 2 episodi (2011)


== Altri progetti ==

 Wikimedia Commons contiene immagini o altri file su William Schallert


== Note ==
^ Internet Movie Database, op. cit.


== Collegamenti esterni ==
(EN) William Schallert in Internet Movie Database, IMDb.com Inc.
(EN) Scheda su William Schallert di AllmovieWilliam Saroyan (IPA: [səˈrɔɪ.ən]) (Fresno, 31 agosto 1908 – Fresno, 18 maggio 1981) è stato uno scrittore e drammaturgo statunitense.


== Biografia ==
Nato a Fresno, in California, il 31 agosto del 1908, figlio di immigrati armeni originari di Bitlis (nell'attuale Turchia sud-orientale), Saroyan fu soldato semplice nella seconda guerra mondiale. È uno degli scrittori statunitensi più rappresentativi del periodo fra le guerre.
Pur abitando a Malibu, in California, viaggiò molto, specialmente in Europa.
Dopo l'esordio avvenuto nel 1933 con un racconto pubblicato su Hairenik, un settimanale armeno di Boston, il successo gli arrise quasi subito. Nel 1939 rifiutò il premio Pulitzer assegnato a The Time of Your Life (I giorni della nostra vita).
Ebbe enorme successo con i suoi racconti (nove raccolte dal 1934 al 1939, ad un ritmo di anche tre all'anno) e con il mondo meraviglioso e fantastico del romanzo The human comedy (La commedia umana) (1943).
Nuova fortuna riscossero opere teatrali come My Heart's in the Highlands (Il mio cuore è sugli altopiani) (1939), i cui personaggi derelitti sono improvvisamente aiutati da figure simboliche che intervengono come deus ex machina.
La sua esperienza di vita fu analoga a quella di tanti scrittori neo-realisti americani (figlio di poveri immigrati armeni, dovette fare i più vari mestieri, venendo a diretto contatto con il popolo) e ricorre spesso nelle sue pagine; ma invece di ispirargli i forti chiaroscuri della condanna sociale, i suoi ricordi si velano in un mondo quasi onirico ove sentimentalismo, umorismo e gusto bozzettistico sono in sintonia.


== Opere ==
Che ve ne sembra dell'America, tr. it. di Elio Vittorini, Mondadori, Milano 1940
I giorni della vita, tr. it. di Gerardo Guerrieri, Rosa e Ballo Editori, Milano 1944
Il mio nome è Aram, tr. it. di Mario Monti, Bompiani, Milano 1947 (ristampa a cura di M. Monti, con il racconto Piccola cara, Mondadori, Milano 1963)
In bicicletta a Beverly Hills, tr. it. di Giovanni Fletzer, Mondadori, Milano 1956
La commedia umana, a cura di Marcello Morpurgo, Mondadori, 1974


== Altri progetti ==

 Wikiquote contiene citazioni di o su William Saroyan
 Wikimedia Commons contiene immagini o altri file su William SaroyanIl McDonald's All-American Game è un incontro di esibizione di pallacanestro, che viene giocata ogni anno dai migliori cestisti e cestiste provenienti dalle high school di tutti gli Stati Uniti. L'evento è sponsorizzato dalla catena di fast food McDonald's.


== Partecipanti ==
Composte dai migliori 24 giocatori statunitensi e canadesi dell'ultimo anni di high school, le squadre si affrontano in un unico incontro di esibizione, al termine della stagione cestistica. Proprio come l'NBA All-Star Game, fanno parte dell'evento una gara di schiacciate e una gara di tiro da tre.


== Storia ==
La prima partita del McDonald's All-American Game venne organizzata nel 1977, tra la selezione dei migliori giocatori della nazione e i migliori giocatori degli Stati di Washington, Maryland e Virginia. In quella squadra figuravano futuri giocatori professionisti come Magic Johnson, Albert King e Gene Banks. Dal 1978 la partita venne organizzata a livello nazionale, tra i migliori giocatori dell'Est e dell'Ovest degli Stati Uniti. Nel 2002 venne istituito il McDonald's All-American Game per le giocatrici.
Dal 1978, solo in due occasioni una squadra di college ha vinto il titolo NCAA senza annoverare un giocatore McDonald's All-American nella propria rosa: Maryland (nel 2002) e Connecticut (nel 2014).


== I 35 migliori giocatori di sempre ==
Nel 2012, in occasione del 35º anniversario del primo McDonald's All-American Game, gli organizzatori hanno selezionato una lista dei 35 migliori giocatori di sempre ad aver partecipato all'evento. Essi sono:


== Note ==
^ a b c (EN) McDonald's All-American Games Timeline, mcdonaldsallamerican.com. URL consultato il 3 settembre 2014.
^ a b c Annunciati i roster del McDonald’s All American Game 2013: l'NBA del futuro è qui!, nbareligion.com. URL consultato il 3 settembre 2014.
^ a b (EN) UConn defeats Kentucky to win NCAA Championship, nypost.com, 7 aprile 2014. URL consultato il 3 settembre 2014.
^ (ES) McDonald's announces its 35 greatest, espn.go.com, 26 marzo 2012. URL consultato il 3 settembre 2014.


== Collegamenti esterni ==
(EN) Sito ufficialeWillard Christopher Smith Jr. (Filadelfia, 25 settembre 1968) è un attore, comico, rapper e produttore cinematografico statunitense.


== Biografia ==
È il secondo di quattro figli di Caroline Bright e Willard Carroll Smith, Sr. È cresciuto nella middle class di West Philadelphia, nel quartiere di Germantown. I suoi genitori si sono separati quando lui aveva 13 anni.
Affacciandosi sulla scena musicale, conobbe a un party Jeff Townes, con il quale iniziò la sua collaborazione artistica; presero il nome di DJ Jazzy Jeff and the Fresh Prince. Quando il duo riuscì a guadagnare popolarità, Smith spese molto denaro comprando una casa, macchine e gioielli.
Stava cercando nuove strade quando, nel 1989, incontrò Benny Medina, che aveva un'idea originale su una sit-com basata sulla sua vita a Bel Air. Smith amò subito l'idea, e ci credette pure la NBC, che subito iniziò la produzione di Willy, il principe di Bel Air (The Fresh Prince of Bel-Air). La trama era semplice: Will interpretava fondamentalmente se stesso, un ragazzo di strada di Philadelphia trapiantato a Bel Air. La serie ebbe un successo clamoroso, negli Stati Uniti e all'estero, e andò avanti per ben sei anni.
Durante questo periodo prese parte a un film, grazie al quale la critica cinematografica ebbe occasione di notarlo: 6 gradi di separazione (1993). Il 4 giugno del 1994 conduce la terza edizione degli MTV Movie Awards. Grazie anche al successo raggiunto dal film d'azione Bad Boys (1995), la carriera cinematografica di Will prendeva ormai il sopravvento su quella televisiva e su quella musicale. Ebbe una grossa spinta grazie al blockbuster Independence Day (1996), dove impersonava il capitano dei Marines Steven Hiller e aveva il compito di combattere gli alieni. In seguito film come Men in Black (sempre sul tema degli extraterrestri) e Nemico pubblico contribuirono a incrementarne la popolarità a livello internazionale.
La definitiva consacrazione alla carriera d'attore arrivò con l'interpretazione di Muhammad Alì nel film Alì del 2001, che gli valse una candidatura agli Oscar come miglior attore protagonista. Più tardi vennero prodotti i sequel Bad Boys II e Men in Black II nei quali, nonostante fosse in coppia con altri attori (rispettivamente Martin Lawrence e Tommy Lee Jones), Will recitò un ruolo più da protagonista unico: era un evidente segno dell'attenzione che gli veniva riservata dal mondo cinematografico. Dopo tutti questi successi Will Smith fondò una propria compagnia di produzione cinematografica, la Overbrook Entertainment, attraverso la quale realizzò i film Hitch - Lui sì che capisce le donne e La ricerca della felicità. Grazie alla sua performance in quest'ultimo film, diretto dal regista italiano Gabriele Muccino, Will ricevette la seconda nomination all'Oscar della sua carriera come Miglior Attore Protagonista.
Nel 2004 compare come protagonista nel film Io, Robot. Nella fine del 2007 negli USA esce ai botteghini Io sono leggenda diretto da Francis Lawrence, tratto dal romanzo omonimo di Richard Matheson (in Italia è uscito la prima settimana del 2008). A settembre 2008 arriva un altro successo col film Hancock.
Nel 2007 la prestigiosa rivista statunitense Newsweek lo incorona come uno degli attori più potenti al mondo, grazie al suo successo ai botteghini e alla sua capacità di interpretare ogni genere di ruolo e di sfondare all'estero, oltre che in patria. Al 2007 i suoi film hanno incassato oltre 4,4 miliardi di dollari. Malgrado questo nel 1999 gli è stato attribuito il Razzie Awards come membro della peggior coppia cinematografica con Kevin Kline per Wild Wild West, e il Razzie Awards alla peggior canzone originale per il singolo Wild Wild West.
Nel gennaio 2009 viene distribuito nella sale italiane il film Sette anime dove Smith è nuovamente diretto da Gabriele Muccino.
Nel 2012 riprende il ruolo dell'Agente J nel film Men in Black 3.
Nel 2013 nelle sale italiane viene distribuito il film After Earth in cui Smith recita insieme al figlio Jaden Smith, infatti la telecamera è più incentrata su quest'ultimo, Will ha più un ruolo secondario.
Il 14 febbraio 2015, in prossimità dell'uscita del suo nuovo film Focus - Niente è come sembra, insieme all'attrice Margot Robbie è ospite durante l'ultima serata del Festival di Sanremo condotto da Carlo Conti inscenando uno sketch con il conduttore e con il suo doppiatore Pino Insegno.


=== Vita privata ===

Smith sposa Sheree Fletcher nel 1992 e da lei ha il primo figlio, Willard Carroll III, conosciuto come Trey Smith. La coppia divorzia nel 1995. Nel 1997 Smith si risposa con l'attrice Jada Pinkett dalla quale ha altri due figli, Jaden Smith (1998) e Willow Smith (2000), chiamata così in omaggio all'omonimo personaggio della serie tv Buffy l'ammazzavampiri. Smith e la sua famiglia vivono nella Star Island, a Miami e a Filadelfia.
Insieme alla moglie ha fondato la Will and Jada Foundation, che raccoglie soldi per l'educazione e l'aiuto per i bambini delle famiglie meno abbienti.
Assieme al fratello Harry possiede la Treyball Development Inc., una compagnia con sede a Beverly Hills.
È regolarmente inserito nella lista del Fortune Magazine tra i 41 americani più ricchi.
Smith ha aiutato le vittime dell'uragano Katrina.
Smith ha prodotto All of Us, un programma vagamente basato sulla sua vita amorosa e familiare, nel 2005.
Ama gli scacchi, il bingo, ed i video-games. È un grande fan di Bob Marley, il leggendario cantante reggae, le cui canzoni compaiono diverse volte nel film Io sono leggenda e Bad Boys, dove l'attore dimostra una grande passione per il cantante. Will Smith inoltre ha dichiarato di essere un grande fan della squadra di football americano dei Philadelphia Eagles, squadra della sua città natale.
Dopo che il giovane rapper Bow Wow lo ha definito un "gimmick", in italiano "trovata pubblicitaria", a causa del suo genere di hip-hop e della "facilità con cui è arrivato al successo", Will ha dichiarato: "Non ho nulla da dire ad un bambino immaturo e viziato". Il 6 aprile 2006 i due si sono chiariti.
Nell'ottobre 2011, è diventato, assieme alla moglie Jada, azionista dei Philadelphia 76ers, franchigia NBA. Smith è entrato nella cordata che fa capo al milionario newyorkese Joshua Harris, socio di maggioranza e nuovo azionista di riferimento della squadra.


== Filmografia ==


=== Attore ===


==== Cinematografia ====
I dannati di Hollywood (Where the Day Takes You), regia di Marc Rocco (1992)
Made in America, regia di Richard Benjamin (1993)
6 gradi di separazione (Six Degrees of Separation), regia di Fred Schepisi (1993)
Bad Boys, regia di Michael Bay (1995)
Independence Day, regia di Roland Emmerich (1996)
Men in Black, regia di Barry Sonnenfeld (1997)
Nemico pubblico (Enemy of the State), regia di Tony Scott (1998)
Wild Wild West, regia di Barry Sonnenfeld (1999)
La leggenda di Bagger Vance (Bagger Vance), regia di Robert Redford (2000)
Alì, regia di Michael Mann (2001)
Men in Black II, regia di Barry Sonnenfeld (2002)
Bad Boys II, regia di Michael Bay (2003)
Io, Robot (I, Robot), regia di Alex Proyas (2004)
Jersey Girl, regia di Kevin Smith (2004) - cameo
Hitch - Lui sì che capisce le donne (Hitch), regia di Andy Tennant (2005)
La ricerca della felicità (The Pursuit of Happyness), regia di Gabriele Muccino (2006)
Io sono leggenda (I Am Legend), regia di Francis Lawrence (2007)
Hancock, regia di Peter Berg (2008)
Sette anime (Seven Pounds), regia di Gabriele Muccino (2008)
Men in Black 3, regia di Barry Sonnenfeld (2012)
After Earth, regia di M. Night Shyamalan (2013)
Anchorman 2 - Fotti la notizia (Anchorman 2: The Legend Continues), regia di Adam McKay (2013) - cameo
Storia d'inverno (Winter's Tale), regia di Akiva Goldsman (2014)
Focus - Niente è come sembra (Focus), regia di Glenn Ficarra e John Requa (2015)


==== Televisione ====
ABC Afterschool Specials - serie TV, 1 episodio (1990)
Blossom - Le avventure di una teenager - serie TV, 2 episodi (1991)
Willy, il principe di Bel-Air (The Fresh Prince of Bel-Air) - serie TV, 146 episodi 1990-1996)
Happily Ever After: Fairy Tales for Every Child - serie TV, 2 episodi (1997)
All of Us - serie TV, 3 episodi (2003-2004)


=== Doppiatore ===
Shark Tale, regia di Bibo Bergeron e Vicky Jenson (2004)


=== Produttore ===
Willy, il principe di Bel-Air (The Fresh Prince of Bel-Air) - serie TV, 24 episodi (1994-1996)
Showtime, regia di Tom Dey (2002)
Corri o muori (Ride or Die), regia di Craig Ross Jr. (2003)
Io, Robot (I, Robot) , regia di Alex Proyas (2004)
The Seat Filler, regia di Nick Castle (2004)
Salvare la faccia (Saving Face), regia di Alice Wu (2004)
ATL, regia di Chris Robinson (2006)
La ricerca della felicità (The Pursuit of Happyness), regia di Gabriele Muccino (2006)
All of Us - serie TV. 88 episodi (2006)
La vita segreta delle api (The Secret Life of Bees), regia di Gina Prince-Bythewood (2008)
The Human Contract, regia di Jada Pinkett Smith (2008)
La terrazza sul lago (Lakeview Terrace), regia di Neil LaBute (2008)
Sette anime (Seven Pounds), regia di Gabriele Muccino (2008)
The Karate Kid - La leggenda continua (The Karate Kid), regia di Harald Zwart (2010)
Una spia non basta (This Means War), regia di McG (2012)
After Earth, regia di M. Night Shyamalan (2013)
Annie - La felicità è contagiosa (Annie), regia di Will Gluck (2014)


=== Sceneggiatore ===
Willy, il principe di Bel-Air (The Fresh Prince of Bel-Air) - serie TV, 1 episodio (1990-1996)
All of Us - serie TV, 83 episodi (2006)
After Earth, regia di M. Night Shyamalan (2013)


=== Regista ===
All of Us - serie TV, 1 episodio (2006)


== Premi e nomination ==


=== Premio Oscar ===
2002 - Nomination al miglior attore protagonista per Alì
2007 - Nomination al miglior attore protagonista per La ricerca della felicità


=== Golden Globe ===
1993 - Nomination al miglior attore in una serie commedia o musicale per Willy, il principe di Bel-Air
1994 - Nomination al miglior attore in una serie commedia o musicale per Willy, il principe di Bel-Air
2002 - Nomination al miglior attore in un film drammatico per Alì
2007 - Nomination al miglior attore in un film drammatico per La ricerca della felicità


== Discografia ==


=== Lavori come "DJ Jazzy Jeff & The Fresh Prince" ===


==== Album ====
Rock the House (1987) #83 U.S. 560,000 (Oro)
He's the DJ, I'm the Rapper (1988) #4 U.S. 3,000,000 (x3 Platino)
And in This Corner... (1989) #39 U.S. 500,000 (Oro)
Homebase (1991) #12 U.S. 1,000,000 (Platino)
Code Red (1993) #64 U.S. 500,000 (Oro)
Greatest Hits (1998) 230,000 copie
The Very Best of D.J. Jazzy Jeff & The Fresh Prince (2006)


==== Singoli ====


=== Discografia solista ===


==== Album ====
1997 - Big Willie Style
1999 - Willennium
2002 - Born to Reign
2005 - Lost and Found


==== Raccolte ====
2002 - Greatest Hits


==== Singoli ====
1990 - The Fresh Prince of Bel-Air
1997 - Men in Black
1997 - Just Cruisin'
1998 - Gettin' Jiggy Wit It
1998 - Just the Two of Us
1998 - Miami
1999 - Wild Wild West
1999 - Will 2K
2000 - Freakin' It
2002 - Black Suits Comin' (Nod Ya Head)
2005 - Switch
2005 - Party Starter
2012 - Django


==== Altre collaborazioni ====
1989 - I Sleep Much Better (In Someone Else's Bed) (Billy Ocean, Mimi & Will Smith)
1991 - Voices That Care artisti vari [The Fresh Prince]
1998 - Boy You Knock Me Out (Tatyana Ali e Will Smith)
2003 - Hey Sexy Lady Remix (Shaggy, Brian & Tony Gold, Sean Paul, Will Smith)
2004 - Got to Be Real (Mary J. Blige e Will Smith)
2009 - Encore Party (Will Smith vs Linkin Park & Jay-Z)


== Doppiatori italiani ==
Nelle versioni in italiano dei suoi film, Will Smith è stato doppiato da:
Sandro Acerbo in Men in Black, Wild Wild West, Men in Black II, Bad Boys II, Io, Robot, Hitch - Lui sì che capisce le donne, La ricerca della felicità, Io sono leggenda, Hancock, Sette anime, Men in Black 3, After Earth, Storia d'inverno, Anchorman 2 - Fotti la notizia, Focus - Niente è come sembra 
Francesco Prando in Independence Day, Nemico pubblico
Edoardo Nevola in Willy, il principe di Bel Air, Made in America
Pino Insegno in Alì, Jersey Girl
Simone Mori in Bad Boys
Massimiliano Alto in I dannati di Hollywood
Riccardo Rossi in 6 gradi di separazione
Fabrizio Vidale in La leggenda di Bagger Vance
Da doppiatore è sostituito da:
Tiziano Ferro in Shark Tale


== Note ==
^ (EN) Digital Journal - Will Smith, The 4 Billion Dollar Man. URL consultato il 5 gennaio 2014.
^ Bow Wow: "Will Smith was more like a gimmick" | Get The Latest Hip Hop News, Rap News & Hip Hop Album Sales | HipHop DX
^ Will Smith Celebrity Facts
^ Will Smith azionista dei 76ers Un altro vip entra nello sport


== Altri progetti ==

 Wikimedia Commons contiene immagini o altri file su Will Smith


== Collegamenti esterni ==
(EN) Will Smith in Internet Movie Database, IMDb.com Inc.
Will Smith Photo GalleryWesley Trent Snipes (Orlando, 31 luglio 1962) è un attore, produttore cinematografico e artista marziale statunitense.


== Biografia ==
Nato a Orlando, Wesley cresce a New York, nel quartiere di South Bronx: qui si iscrive alla High School for performing arts (resa famosa da Fame). Ritornato nella natia Florida comincia a fare la gavetta in produzioni teatrali e televisive fino a quando viene ingaggiato per quello che sarà il suo primo film: Una bionda per i Wildcats, accanto a Goldie Hawn. Nel 1987 recita nella parte dell'antagonista di Michael Jackson nel video, di Martin Scorsese, Bad.
Nel 1993 recita al fianco di Sylvester Stallone in Demolition Man, interpretando lo psicopatico Simon Phoenix. E sempre nello stesso anno lavora con Sean Connery in Sol levante, diretto da Philip Kaufman. Snipes è esperto in arti marziali, più specificamente è una cintura V dan di Taekwondo stile WTF di cui è anche maestro in una sua palestra di New York ed è anche cintura nera II dan di Hapkido. Anche grazie alle conoscenze di queste discipline nella sua carriera si è specializzato in film d'azione, ma tra le sue performance annovera anche film più maturi come Jungle Fever per la regia di Spike Lee.
Nel 1997 ha vinto la Coppa Volpi per la migliore interpretazione maschile in Complice la notte alla mostra del cinema di Venezia. Dalla fine degli anni novanta si dedica (accanto ad altri film) alla trilogia che lo ha fatto letteralmente esplodere a livello mondiale e tratta dall'omonimo fumetto della Marvel Comics e composto di tre film (Blade, Blade II e Blade: Trinity) di cui è anche produttore; in questi 3 film sfrutta molte scene d'azione per mostrare la sua passione per le arti marziali.


== Problemi legali ==
Nel 2008 è stato condannato a tre anni di carcere da un giudice federale della Florida per non avere pagato le tasse tra il 1999 e il 2001. A seguito di questa condanna il 9 dicembre 2010 l'attore è stato trasferito nel carcere di McKean a Bradford, in Pennsylvania. Il 9 aprile 2013 è uscito dal carcere per scontare il resto della pena agli arresti domiciliari.


== Vita privata ==
Sposatosi per la prima volta nel 1985 a 23 anni con April Dubois, dalla quale ha avuto un figlio, divorzia cinque anni dopo, nel 1990. Nel 2003 si è sposato con Nakyung Park, dalla quale ha avuto quattro figli.


== Filmografia ==
Una bionda per i Wildcats (Wildcats), regia di Michael Ritchie (1986)
Fuori i secondi (Streets of Gold), regia di Joe Roth (1986)
Prognosi riservata (Critical Condition), regia di Michael Apted (1987)
Vietnam War Story II, regia di David Burton Morris e Jack Sholder (1988)
Major League - La squadra più scassata della lega (Major League), regia di David S. Ward (1989)
Mo' Better Blues, regia di Spike Lee (1990)
King of New York, regia di Abel Ferrara (1990)
Jungle Fever, regia di Spike Lee (1991)
New Jack City, regia di Mario Van Peebles (1991)
Vita di cristallo (The Waterdance), regia di Neal Jimenez e Michael Steinberg (1992)
Passenger 57 - Terrore ad alta quota (Passenger 57), regia di Kevin Hooks (1992)
Chi non salta bianco è (White Men Can't Jump), regia di Ron Shelton (1992)
Scacco al re nero (Sugar Hill), regia di Leon Ichaso (1993)
Sol levante (Sun rising), regia di Philip Kaufman (1993)
Limite estremo (Boiling Point), regia di Gerald Petievich (1993)
Demolition Man, regia di Marco Brambilla (1993)
Omicidio nel vuoto (Drop Zone), regia di John Badham (1994)
A Wong Foo, grazie di tutto! Julie Newmar (To Wong Foo Thanks for Everything, Julie Newmar), regia di Beeban Kidron (1995)
Money Train, regia di Joseph Ruben (1995)
Donne (Waiting to Exhale), regia di Forest Whitaker (1995)
The Fan - Il mito (The Fan), regia di Tony Scott (1996)
America's Dream, regia di Paris Barclay e Bill Duke - film TV (1996)
Complice la notte (One Night Stand), regia di Mike Figgis (1997)
Murder at 1600 - Delitto alla Casa Bianca (Murder at 1600), regia di Dwight H. Little (1997)
Down in the Delta, regia di Maya Angelou (1998)
Blade, regia di Stephen Norrington (1998)
U.S. Marshals - Caccia senza tregua (U.S Marshals), regia di Stuart Baird (1998)
Future Sport, regia di Ernest Dickerson (1998)
Incontriamoci a Las Vegas (Play It to the Bone), regia di Ron Shelton (2000) - cameo
L'arte della guerra (The Art of War), regia di Christian Duguay (2000)
Disappearing Acts, regia di Gina Prince-Bythewood (2000) - film TV
Liberty Stands Still, regia di Kari Skogland (2000)
Time X - Fuori tempo massimo (ZigZag), regia di David S. Goyer (2002)
Blade II, regia di Guillermo Del Toro (2002)
Undisputed, regia di Walter Hill (2002)
Nine Lives (Unstoppable), regia di David Carson (2004)
Blade: Trinity, regia di David S. Goyer (2004)
7 Seconds, regia di Simon Fellows (2005)
Nuclear Target (The Marksman), regia di Marcus Adams (2005)
Caos (Chaos), regia di Tony Giglio (2005)
Hard Luck - Uno strano scherzo del destino (Hard Luck), regia di Mario Van Peebles (2006)
Detonator - Gioco mortale (The Detonator), regia di Po-Chih Leong (2006)
Rischio supremo (The Contractor), regia di Josef Rusnak (2007)
L'arte della guerra 2 (The Art of War II: Betrayal), regia di Josef Rusnak (2008)
Brooklyn's Finest, regia di Antoine Fuqua (2009)
Game of Death, regia di Giorgio Serafini (2010)
Gallowwalker, regia di Andrew Goth (2012)
I mercenari 3 (The Expendables 3), regia di Patrick Hughes (2014)
The Player - serie TV (2015 - in produzione)


== Doppiatori italiani ==
Nelle versioni in italiano dei suoi film, Wesley Snipes è stato doppiato da:
Francesco Pannofino in Blade, Vita di cristallo, The Fan - Il Mito, Complice la notte, U.S. Marshals - Caccia senza tregua, Blade II, Detonator - Gioco mortale, Nuclear Target, Blade: Trinity, 7 Seconds, Caos, Rischio supremo, L'arte della guerra 2
Roberto Pedicini in New Jack City, Passenger 57 - Terrore ad alta quota, Murder at 1600 - Delitto alla Casa Bianca
Tonino Accolla in Major League - La squadra più scassata della lega, Chi non salta bianco è, Omicidio nel vuoto
Alessandro Rossi in Mo' Better Blues, Sol levante
Eugenio Marinelli King of New York
Massimo Lodolo in Jungle Fever, Brooklyn's Finest
Oreste Baldini in Scacco al Re Nero
Marco Mete in Demolition Man
Sergio Rubini in A Wong Foo, grazie di tutto! Julie Newmar
Massimo Corvo in Money Train
Luca Ward in Liberty Stands Still
Fabrizio Pucci in L'arte della guerra
Roberto Gammino in Time X - Fuori tempo massimo
Stefano Mondini in America's Dream, Undisputed, Nine Lives
Massimo De Ambrosis in Hard Luck - Uno strano scherzo del destino
Francesco Prando in Game of Death
Pino Insegno ne I mercenari 3


== Note ==
^ Cinema, Wesley Snipes condannato a 3 anni per evasione fiscale, Reuters Italia, 25 aprile 2008. URL consultato il 25 aprile 2008.
^ http://www.lastampa.it/multimedia/multimedia.asp?p=1&pm=1&IDmsezione=12&IDalbum=33189&tipo=FOTOGALLERY#mpos. 


== Altri progetti ==

 Wikimedia Commons contiene immagini o altri file su Wesley Snipes


== Collegamenti esterni ==
(EN) Wesley Snipes in Internet Movie Database, IMDb.com Inc.Wes Studi, all'anagrafe Wesley Studi (Tahlequah, 17 dicembre 1947), è un attore cinematografico statunitense.


== Biografia ==
Nato a Tahlequah, nell'Oklahoma, il 17 dicembre del 1947 da una famiglia di etnia cherokee, Studi è cresciuto parlando solamente la lingua cherokee fino alle scuole superiori. Nel 1967 è stato arruolato nell'esercito per 18 mesi, partecipando alla guerra del Vietnam.
È conosciuto sul grande schermo per le sue interpretazioni di guerrieri pellirosse antagonisti, come nella parte del guerriero pawnee in Balla coi lupi e di Magua in L'ultimo del Mohicani, di Michael Mann, che lo rivolle qualche anno più tardi come caratterista in Heat - La sfida, dove interpreta un detective di polizia della squadra di Vincent Hanna (Al Pacino). Riveste ancora il ruolo di un Pellerossa nel film Geronimo di Walter Hill, proprio nelle vesti del guerriero Chiricahua Geronimo. Ha rivestito il ruolo di Eytucan il leader della tribù degli Omaticaya nel film di James Cameron Avatar.


== Filmografia parziale ==
Balla coi lupi (Dances with Wolves) (1990)
The Doors (1991)
L'ultimo del Mohicani (The Last of the Mohicans) (1992)
Highlander (1992)
Geronimo (1993)
Street Fighter - Sfida finale (1994)
Heat - La sfida (Heat) (1995)
Deep Rising - Presenze dal profondo (1998)
Mystery Men (1999)
Inferno di fuoco (Superfire) (2002)
Undisputed, regia di Walter Hill (2002)
Skinwalkers, regia di Chris Eyre - film TV (2002)
The New World - Il nuovo mondo (The New World) (2005)
L'Ultimo Pellerossa (Bury My Heart at Wounded Knee) (2007) - per la televisione HBO
Il richiamo della foresta 3D (Call of the wild) (2009)
Avatar (2009)
Being Flynn, regia di Paul Weitz (2012)
Battledogs, regia di Alexander Yellen (2013)
Un milione di modi per morire nel West (A Million Ways to Die in the West), regia di Seth MacFarlane (2014)


== Doppiatori italiani ==
Ennio Coltorti in Mystery Men, Being Flynn
Michele Gammino in Geronimo, Heat - La sfida
Paolo Buglioni in L'ultimo dei Mohicani
Dario Penne in Street Fighter - Sfida finale
Angelo Nicotra in Deep Rising - Presenze dal profondo
Saverio Moriones in Undisputed
Massimiliano Lotti in Il richiamo della foresta 3D


== Collegamenti esterni ==
(EN) Sito Ufficiale
(EN) Wes Studi in Internet Movie Database, IMDb.com Inc.Wallis Simpson, nata Bessie Wallis Warfield (Blue Ridge Summit, 19 giugno 1896 – Bois de Boulogne, 24 aprile 1986), duchessa di Windsor, è stata la moglie di Edoardo VIII del Regno Unito, Duca di Windsor dopo la sua abdicazione al trono del Regno Unito.


== Biografia ==
Wallis Simpson divenne l'amante di Edoardo di Windsor, allora principe del Galles ed erede al trono britannico, nel 1934, ma a causa della sua origine non aristocratica e del suo burrascoso passato matrimoniale (un divorzio alle spalle e un altro in arrivo) la sua presenza fu fortemente osteggiata dalla casa reale inglese. Nel 1936, alla morte del padre Giorgio V, Edoardo salì al trono e manifestò l'intenzione di ufficializzare il suo legame con Wallis Simpson. La decisione del monarca di convolare a nozze con un'americana pluridivorziata con due ex mariti ancora in vita e una reputazione di arrampicatrice sociale causò una crisi costituzionale nell'Impero britannico, che spinse Edoardo VIII alla decisione di abdicare nel corso dello stesso anno.
Il nuovo re, Giorgio VI, concesse al fratello abdicatario il titolo di duca di Windsor con il trattamento di Altezza Reale che gli spettava in quanto principe del sangue. Edoardo sposò Wallis Simpson sei mesi dopo in Francia. Il matrimonio non conferì mai a Wallis altro titolo che 'Sua Grazia la Duchessa di Windsor, per espressa volontà del nuovo sovrano, nonostante privatamente ci si riferisse a lei con il titolo di Altezza. La coppia divenne presto famosa per la vita brillante e mondana (spesso immortalata sui rotocalchi dell'epoca), molto diversa dall'austerità del resto della famiglia reale inglese: per questa ragione e per via delle loro presunte simpatie per la Germania nazista, i duchi di Windsor si alienarono molte simpatie nel Regno Unito. Nel resto dell'Europa e negli Stati Uniti godettero invece di larga ammirazione, diventando delle vere e proprie icone di eleganza e glamour.


=== Durante la seconda guerra mondiale ===
In seguito allo scoppio delle ostilità nel 1939, il Duca fu inviato in Francia al comando di una postazione militare. Secondo il figlio del Barone William Edmund Ironside, la Duchessa continuò a intrattenere amicizie con persone legate ad ambienti fascisti, passando loro informazioni dettagliate sui movimenti di truppe francesi e belghe che riusciva a ottenere dal marito. Quando i tedeschi invasero la Francia nel maggio del 1940 e dopo la disfatta inglese di Dunquerque, la Duchessa disse a un giornalista americano: «Non posso dire di essere dispiaciuta». All'arrivo dei tedeschi, il Duca e la Duchessa abbandonarono Parigi, prima per Biarritz, poi in giugno ripararono in Spagna.
In un'intervista rilasciata all'ambasciatore statunitense in Spagna, Alexander W. Weddell, la Duchessa disse che la Francia non poteva vincere perché «malata dall'interno». In luglio, la coppia si spostò a Lisbona, ospiti di Ricardo Espirito Santo Silva, un banchiere sospettato di essere una spia nazista. In agosto, Wallis seguì il marito nel suo incarico di Governatore delle Bahamas, ruolo escogitato dal Governo Britannico per tenere il Duca lontano dall'Europa e al sicuro.
Wallis ricoprì il ruolo di moglie del governatore per cinque anni, nonostante odiasse Nassau, definita "la nostra Sant'Elena", in riferimento all'esilio di Napoleone Bonaparte. Fu fortemente criticata in patria per la sua vita dispendiosa, mentre in Gran Bretagna erano in vigore misure di austerità legate alla guerra. Le sue convinzioni razziste emersero palesi negli epiteti ingiuriosi con cui apostrofava la popolazione locale (tra i tanti, «pigri e affamati negri» in alcune lettere a sua zia).

Nel 1941, Il Primo Ministro Winston Churchill protestò ferocemente quando scoprì che lei e suo marito erano saliti a bordo dello yacht del magnate svedese Axel Wenner-Gren, un uomo dichiaratamente filo-tedesco, e quando il Duca, in un'intervista, suggerì di siglare una pace con la Germania. La stampa e la popolazione inglese non si fidavano della coppia. Sir Alexander Hardinge scrisse che secondo lui i sentimenti anti-inglesi erano dovuti al rancore per il rifiuto di accettarli come sovrani.


=== Dopoguerra ===
Alla fine della guerra la coppia poté tornare a Parigi e riprendere un'intensa vita sociale, senza mai fare ritorno in patria, se non il solo Edoardo per i funerali del fratello Giorgio VI (1952) e in coppia per la posa di una lapide commemorativa dedicata alla Regina Mary, madre del Duca. Rifiutarono, invece, l'invito all'incoronazione di Elisabetta II.
Wallis tornò in Inghilterra solo per le esequie del marito nel 1972, ospitata a Buckingham Palace. In seguito alla morte di Edoardo la duchessa di Windsor si ritirò a vita privata nella sua villa nel Bois de Boulogne, dove spirò nel 1986.
Venne sepolta a Windsor, nella cappella reale accanto al marito, col titolo di Wallis, duchessa di Windsor.


== Antenati ==


== Altri progetti ==

 Wikimedia Commons contiene immagini o altri file su Wallis SimpsonWallace Michael Shawn (New York, 12 novembre 1943) è un attore, doppiatore, commediografo e comico statunitense.


== Biografia ==
Wallace nacque da una agiata famiglia ebrea a New York, dove continua a vivere. Lui è il figlio di William Shawn, editore del The New Yorker, e della giornalista Cecille Lione; il fratello Allen è un compositore. Shawn frequentò la The Putney School, un liceo privato a Putney nel Vermont, e si laureò in storia alla Harvard University. Studiò anche economia e filosofia a Oxford; viaggiò in India dove lavorò come insegnante di inglese. Dal 1979, lavora come attore.


== Vita privata ==
È compagno della scrittrice Deborah Eisenberg.


== Filmografia ==


=== Attore ===


==== Cinema ====
Manhattan, regia di Woody Allen (1979)
All That Jazz - Lo spettacolo continua, regia di Bob Fosse (1979)
Atlantic City, USA, regia di Louis Malle (1980)
La mia cena con André, regia di Louis Malle (1981)
Crackers, regia di Louis Malle (1984)
I bostoniani, regia di James Ivory (1984)
The Hotel New Hampshire (1984)
Catholic Boys (1985)
Palle d'acciaio (Head Office), regia di Ken Finkleman (1985)
Radio Days, regia di Woody Allen (1987)
Prick Up - L'importanza di essere Joe, regia di Stephen Frears (1987)
La storia fantastica, regia di Rob Reiner (1987)
The Moderns, regia di Alan Rudolph (1988)
Giù le mani da mia figlia! (1989)
Non siamo angeli, (1989)
Scene di lotta di classe a Beverly Hills, regia di Paul Bartel, (1989)
Ombre e nebbia (Shadows and Fog), regia di Woody Allen (1991)
Nickel & Dime (1992)
Mom and Dad Save The World (1992)
Game over - Scacco alla regina (The Double 0 Kid), regia di Dee McLachlan (1992)
The Meteor Man (1993)
Vanya sulla 42esima strada, regia di Louis Malle (1994)
Operazione Canadian Bacon (1995)
Just Like Dad (1995)
The Wife, regia di Tom Noonan (1995)
Arresti familiari (1996)
Las Vegas - Una vacanza al casinò, regia di Stephen Kessler (1997)
Se mi amate... (Critical Care), regia di Sidney Lumet (1997)
Martin il marziano (1999)
La maledizione dello scorpione di giada, regia di Woody Allen, (2001)
Duplex - Un appartamento per tre, regia di Danny DeVito (2003)
La casa dei fantasmi, regia di Rob Minkoff (2003)
Melinda e Melinda, regia di Woody Allen (2004)
2 Young 4 Me - Un fidanzato per mamma (2007) - cameo non accreditato
Southland Tales - Così finisce il mondo, regia di Richard Kelly (2008)
Kit Kittredge: An American Girl (2008)
Puzzole alla riscossa (2010)
Vamps, regia di Amy Heckerling (2012)
Una fragile armonia (A Late Quartet), regia di Yaron Zilberman (2012)
Admission - Matricole dentro o fuori (Admission), regia di Paul Weitz (2013)
The Double, regia di Richard Ayoade (2013)


==== Televisione ====
I Robinson - serie TV, 5 episodi (1987-1991)
La Pantera Rosa - serie TV (1993)
La tata - serie TV, 1 episodio (1994)
Clueless - serie TV, 17 episodi (1996-1997)
Ragazze a Beverly Hills - serie TV (1996-1997)
The Lionhearts - serie TV, 5 episodi (1998)
Cosby - serie TV, 2 episodi (1999)
Star Trek: Deep Space Nine - serie TV, 7 episodi (1993-1999)
Ally McBeal - serie TV, 1 episodio (2001)
Blonde - miniserie TV (2001)
Monte Walsh - Il nome della giustizia - film TV (2003)
Sex and the City - serie TV, 1 episodio (2004)
Fat Actress - serie TV, 1 episodio (2005)
Stargate SG-1 - serie TV, 1 episodio (2005)
Desperate Housewives - serie TV, 1 episodio (2005)
Criminal Intent - serie TV, 1 episodio (2006)
Crossing Jordan - serie TV, 8 episodi (2001-2006)
Law & Order - Unità vittime speciali - serie TV, 1 episodio (2009)
Life on Mars - serie TV, 1 episodio (2009)
The L Word - serie TV, 5 episodi (2008-2009)
Gossip Girl - serie TV, 11 episodi (2008-2012)
E.R. - Medici in prima linea - serie TV, 1 episodio (2009)
Damages - serie TV, episodio 3x06 (2010)
Eureka - serie TV, episodio 4x17 (2011)
The Good Wife - serie TV, episodio 4x16 (2013)


=== Doppiatore ===
In viaggio con Pippo (1995)
Toy Story - Il mondo dei giocattoli (1995)
Toy Story 2 - Woody e Buzz alla riscossa (1999)
Buzz Lightyear da Comando Stellare: Si parte! (2000)
Monsters & Co. (2001) - non accreditato
Gli Incredibili - Una "normale" famiglia di supereroi (2004)
Chicken Little - Amici per le penne (2005)
Tom & Jerry all'arrembaggio (2006)
Air Buddies - Cuccioli alla riscossa (2006)
Cenerentola e gli 007 nani (2007)
Scooby-Doo! e il Re dei Goblin (2008)
Toy Story 3 - La grande fuga (2010)
Vacanze hawaiiane, regia di Gary Rydstrom - cortometraggio (2010)
Cani & gatti - La vendetta di Kitty (2010)
Buzz a sorpresa (Small Fry), regia di Angus MacLane - cortometraggio (2011)
I Griffin - serie TV, 3 episodi (2001-2011)
Non c'è festa senza Rex (Partysaurus Rex), regia di Mark Walsh - cortometraggio (2012)
Toy Story of Terror!, regia di Angus MacLane (2013)
Toy Story: Tutto un altro mondo (Toy Story That Time Forgot), regia di Steve Purcell - cortometraggio (2014)


=== Commedie ===
The Hotel Play (1970)
Our Late Night (1975)
A Thought in Three Parts (1976)
Marie and Bruce (1978)
Aunt Dan and Lemon (1985)
The Fever (1990)
L'Opera da tre soldi (2006)
Grasses of a Thousand Colors (2008)


=== Sceneggiatore ===
My Dinner with Andre (1981)
The Designated Mourner (1997) - spettacolo teatrale
Marie e Bruce - Finché divorzio non vi separi (2004)
The Fever (2004) - spettacolo teatrale
Tea Time (2010)


== Doppiatori italiani ==
Nelle versioni in italiano dei suoi film, Wallace Shawn è stato doppiato da:
Giorgio Lopez in Crossing Jordan, La maledizione dello scorpione di giada, Duplex - Un appartamento per tre, Melinda e Melinda, E.R. - Medici in prima linea, Puzzole alla riscossa, Damages, The Good Wife, Admission - Matricole dentro o fuori
Vittorio Stagni in All That Jazz - Lo spettacolo continua, Martin il marziano, I Bostoniani, Giù le mani da mia figlia!, La casa dei fantasmi, Southland Tales - Così finisce il mondo
Mino Caprio in Ragazze a Beverly Hills, Eureka, Gossip Girl, Law & Order: SVU
Gianfranco Bellini in Palle d'acciaio, Non siamo angeli
Marcello Mandò in Star Trek: Deep Space Nine (st. 1-3)
Valerio Ruggeri in Star Trek: Deep Space Nine (st. 5-7)
Mattia Sbragia in La storia fantastica
Renzo Stacchi in Sex and the City
Nino Scardina in L'affare del secolo
Gianni Bonagura ne La mia cena con Andre
Luca Biagini in Vanya sulla 42esima strada
Paolo Lombardi in Life on Mars
Oreste Rizzini in Ombre e nebbia
Carlo Reali in Arresti familiari, Cashmere Mafia
Augusto Di Bono ne Il canto di Natale
Manlio De Angelis in Se mi amate...
Gigi Angelillo in Scene di lotta di classe a Beverly Hills
Claudio Fattoretto in The L Word
Gianni Giuliano in Una fragile armonia
Da doppiatore è sostituito da:
Carlo Valli in Toy Story - Il mondo dei giocattoli, Toy Story 2 - Woody e Buzz alla riscossa, Buzz Lightyear da Comando Stellare - Si parte!, Monsters & Co., Toy Story 3 - La grande fuga, Teacher's Pet, Vacanze hawaiiane, Buzz a sorpresa, Non c'è festa senza Rex, Toy Story of Terror!, Toy Story: Tutto un altro mondo
Oliviero Dinelli in In viaggio con Pippo
Daniele Formica in Gli Incredibili - Una normale famiglia di supereroi
Eugenio Marinelli in Chicken Little - Amici per le penne
Luca Dal Fabbro in Cenerentola e gli 007 nani
Franco Mannella in Air Buddies - Cuccioli alla riscossa
Roberto Draghetti in Cani & gatti - La vendetta di Kitty
Mirko Mazzanti ne I Griffin (4x22)
Alessandro Quarta ne I Griffin (9x16)


== Altri progetti ==

 Wikimedia Commons contiene immagini o altri file su Wallace Shawn


== Collegamenti esterni ==
(EN) Wallace Shawn in Internet Movie Database, IMDb.com Inc.Winona Ryder, pseudonimo di Winona Laura Horowitz (Winona, 29 ottobre 1971), è un'attrice statunitense.


== Biografia ==
Nasce nella contea di Olmsted in Minnesota e prende il nome dalla vicina città di Winona. È figlia di Michael Horowitz (ateo, di origine ebrea, i cui genitori immigrarono dalla Russia e dalla Romania) e Cynthia Palmer Horowitz (buddista, il cui cognome originario è Istas). Il padre è autore, editore e venditore di libri d'antiquariato ed ha anche lavorato come archivista del guru in arti psichedeliche dott. Timothy Leary (padrino della Ryder). Molti familiari paterni sono deceduti durante l'Olocausto e precedentemente la famiglia aveva cognome Timochin, che è cambiato in Horowitz a partire dal trasferimento dei nonni della Ryder negli Stati Uniti.
Prende il suo secondo nome da Laura Huxley, moglie dello scrittore Aldous Huxley e cara amica dei genitori, mentre il nome d'arte Ryder deriva dal cantante Mitch Ryder, che passava in radio al momento in cui il suo agente era al telefono col padre per sapere con quale nome Winona sarebbe apparsa nel suo primo film, Lucas. Winona ha un fratello, Uri (chiamato così in onore del primo astronauta sovietico, Jurij Gagarin), e due fratelli acquisiti dal precedente matrimonio della madre: Jubal e Sunyata Palmer.
Vive un'adolescenza tormentata, soprattutto a causa del suo aspetto androgino e della sua abitudine di vestire abiti da ragazzo che la rende mira di angherie da parte dei coetanei. All'età di 12 anni viene picchiata da un gruppo di coetanee che, trovandola nel bagno delle ragazze, la scambiano per un ragazzo dai modi effeminati. Per questo lascia la Petaluma Kenilworth Jr. High School e termina gli studi privatamente.


=== Carriera cinematografica ===
Dopo aver interpretato ragazzine abbastanza fuori del comune in film come Beetlejuice - Spiritello porcello, Edward mani di forbice e Sirene, raggiunge l’apice della sua carriera al principio degli anni novanta con Dracula di Bram Stoker di Francis Ford Coppola nel 1992 e L'età dell'innocenza di Martin Scorsese nel 1993. Per quest’ultimo vince il Golden Globe per la migliore attrice non protagonista e riceve anche la sua prima nomination agli Oscar 1994 come migliore attrice non protagonista; l’altra nomination come migliore attrice protagonista arriverà nel 1995 per Piccole donne. Nel 2000 riceve la sua stella nella Hollywood Walk of Fame.


=== L'arresto e il ritorno sulle scene ===
Il 12 dicembre 2001, la Ryder, che soffriva di cleptomania, venne fermata per taccheggio nei grandi magazzini di Beverly Hills Saks Fifth Avenue. Nella borsa le trovarono una serie di articoli d'abbigliamento per un totale di oltre 4mila dollari oltre a una grande quantità di analgesici come ossicodone, valium e vicodin. Venne successivamente processata e condannata a tre anni di libertà vigilata, al pagamento di quasi 10.000 dollari di multe, a 480 ore di volontariato e a sottoporsi obbligatoriamente a un trattamento di consulenza psichiatrica. Successivamente girò i film A Scanner Darkly - Un oscuro scrutare, presentato al Festival di Cannes, e The Darwin Awards - Suicidi accidentali per menti poco evolute, presentato al Sundance Film Festival.


==== Polly Klaas ====
Nel 1993 Winona offrì una ricompensa di 200.000 dollari per il ritrovamento della dodicenne rapita Polly Klaas. Purtroppo la ragazzina venne strangolata e stuprata dal suo rapitore, Richard Allen Davis. Winona le dedicò il film Piccole donne, tratto dal romanzo di Louisa May Alcott, che piaceva molto alla giovane vittima.


=== Vita privata ===
La Ryder è stata fidanzata con l'attore Johnny Depp dal 1989 al 1993; questi le aveva dedicato un tatuaggio sul proprio braccio con inciso "Winona forever" ("Winona per sempre"), che dopo la separazione modificò in "Wino forever" ("Ubriaco per sempre"). Poco tempo dopo la rottura con Depp, Winona conobbe David Pirner, il leader della band grunge Soul Asylum. La loro relazione durò dal 1994 al 1997 e dopo la rottura rimasero amici. In seguito è stata fidanzata per due anni con l'attore Matt Damon, dal 1998 al 2000. I progetti di matrimonio sfumarono quando egli decise di interrompere la loro relazione. Sebbene si fossero lasciati in modo amichevole, la Ryder entrò in una forte depressione, cui seguì lo scandalo del taccheggio. Tra il 2005 e il 2006, la Ryder ha avuto una relazione con il regista esordiente Henry-Alex Rubin e, in seguito, con il musicista Blake Sennett dal 2007 al 2008.


== Filmografia ==


=== Cinema ===
Lucas, regia di David Seltzer (1986)
Square Dance - Ritorno a casa (Square Dance), regia di Daniel Petrie (1987)
Beetlejuice - Spiritello porcello (Beetlejuice), regia di Tim Burton (1988)
1969 - I giorni della rabbia (1969), regia di Ernest Thompson (1988)
Schegge di follia (Heathers), regia di Michael Lehmann (1989)
Great Balls of Fire! - Vampate di fuoco (Great Balls of Fire!), regia di Jim McBride (1989)
Roxy - Il ritorno di una stella (Welcome Home, Roxy Carmichael), regia di Jim Abrahams (1990)
Edward mani di forbice (Edward Scissorhands), regia di Tim Burton (1990)
Sirene (Mermaids), regia di Richard Benjamin (1990)
Taxisti di notte (Night on Earth), regia di Jim Jarmusch (1991)
Dracula di Bram Stoker (Bram Stoker's Dracula), regia di Francis Ford Coppola (1992)
L'età dell'innocenza (The Age of Innocence), regia di Martin Scorsese (1993)
La casa degli spiriti (The House of the Spirits), regia di Bille August (1993)
Giovani, carini e disoccupati (Reality Bites), regia di Ben Stiller (1994)
Piccole donne (Little Women), regia di Gillian Armstrong (1994)
Gli anni dei ricordi (How to Make an American Quilt), regia di Jocelyn Moorhouse (1995)
Boys, regia di Stacy Cochran (1996)
La seduzione del male (The Crucible), regia di Nicholas Hytner (1996)
Alien - La clonazione (Alien: Resurrection), regia di Jean-Pierre Jeunet (1997)
Celebrity, regia di Woody Allen (1998)
Ragazze interrotte (Girl, Interrupted), regia di James Mangold (1999)
Autumn in New York, regia di Joan Chen (2000)
Lost Souls - La profezia (Lost Souls), regia di Janusz Kaminski (2001)
Zoolander (Zoolander), regia di Ben Stiller (2001) – Cameo non accreditato
Mr. Deeds, regia di Steven Brill (2002)
S1m0ne, regia di Andrew Niccol (2002)
Ingannevole è il cuore più di ogni cosa (The Heart Is Deceitful Above All Things), regia di Asia Argento (2004)
The Darwin Awards - Suicidi accidentali per menti poco evolute (The Darwin Awards), regia di Finn Taylor (2006)
A Scanner Darkly - Un oscuro scrutare (A Scanner Darkly), regia di Richard Linklater (2006)
The Ten - I dieci comandamenti come non li avete mai visti, regia di David Wain (2007)
Tutti i numeri del sesso (Sex and Death 101), regia di Daniel Waters (2007)
The Last Word, regia di Geoffrey Haley (2008)
The Informers - Vite oltre il limite (The Informers), regia di Gregor Jordan (2008)
La vita segreta della signora Lee (The Private Lives of Pippa Lee), regia di Rebecca Miller (2009)
Star Trek, regia di J. J. Abrams (2009)
Stay Cool, regia di Michael Polish (2009)
Il cigno nero (Black Swan), regia di Darren Aronofsky (2010)
Il dilemma (The Dilemma), regia di Ron Howard (2011)
The Iceman, regia di Ariel Vromen (2012)
The Letter, regia di Jay Aniana (2012)
Homefront, regia di Gary Fleder (2013)
Experimenter, regia di Michael Almereyda (2015)


=== Televisione ===
Friends – serie TV, episodio 7x20 (2001)


=== Documentari ===
Riccardo III - Un uomo, un re (Looking for Richard), regia di Al Pacino (1996)


=== Doppiaggio ===
I Simpson (1 episodio, 1994)
The Day My God Died, regia di Andrew Levine (2003) – voce narrante
Frankenweenie, regia di Tim Burton (2012)


== Premi e candidature ==
Golden Globe 1991 – Nomination a miglior attrice non protagonista per Sirene
Sant Jordi Awards 1992 – Miglior attrice straniera per Edward mani di forbice
Golden Globe 1994 – Miglior attrice non protagonista per L'età dell'innocenza
Premi Oscar 1994 – Nomination a miglior attrice non protagonista per L'età dell'innocenza
Premi Oscar 1995 – Nomination a miglior attrice protagonista per Piccole donne


== Doppiatrici italiane ==
Nelle versioni in italiano dei suoi film, Winona Ryder è stata doppiata da:
Micaela Esdra in Gli anni dei ricordi, Dracula di Bram Stoker, L'età dell'innocenza, Piccole donne, Giovani, carini e disoccupati, Friends, Ragazze interrotte, The Informers - Vite oltre il limite
Ilaria Stagni in Taxisti di notte, Celebrity, Autumn in New York, S1m0ne, The Darwin Awards - Suicidi accidentali per menti poco evolute, Tutti i numeri del sesso
Laura Boccanera in Schegge di follia, Alien - La clonazione, La seduzione del male, Riccardo III - Un uomo, un re, Lost Souls - La profezia
Giuppy Izzo in Beetlejuice - Spiritello porcello, La casa degli spiriti, Ingannevole è il cuore più di ogni cosa, Il dilemma
Barbara De Bortoli in A Scanner Darkly - Un oscuro scrutare, Il cigno nero
Stella Musy in Edward mani di forbice, Star Trek
Laura Lenghi in Great Balls Of Fire!, Zoolander
Antonella Baldini in Lucas
Paola Valentini in Boys
Barbara Berengo Gardin in 1969 - I giorni della rabbia
Claudia Catani in Sirene
Eleonora De Angelis in Roxy - Il ritorno di una stella
Tiziana Avarista in Mr. Deeds
Sonia Mazza in The Ten - I dieci comandamenti come non li avete mai visti
Perla Liberatori ne La vita segreta della signora Lee
Rossella Acerbo in Homefront
Chiara Colizzi in The Iceman
Da doppiatrice è sostituita da:
Sandra Mondaini ne I Simpson
Veronica Puccio in Frankenweenie


== Note ==
^ Pictures & Photos of Winona Ryder - IMDb
^ Winona Ryder, addio cleptomania: «I miei problemi? Dovuti allo stress» - Spettacoli - ilGiornale.it


== Altri progetti ==

 Wikiquote contiene citazioni di o su Winona Ryder
 Wikimedia Commons contiene immagini o altri file su Winona Ryder


== Collegamenti esterni ==
(EN) Winona Ryder in Internet Movie Database, IMDb.com Inc.
(EN) Winona Online sito in lingua inglese con gallerie fotografiche, videocaps e rarità.Will Rogers, nato William Penn Adair Rogers (Oklahoma, 4 novembre 1879 – Barrow, 15 agosto 1935), è stato un attore, comico e giornalista statunitense di origini cherokee.


== Biografia ==
Conosciuto come figlio prediletto dell’Oklahoma, Rogers nacque da famiglia benestante del Territorio indiano e imparò a cavalcare e usare il lazo così bene che fu annoverato sul Guinness Book of World Records per l'aver lanciato tre lacci simultaneamente — uno al collo di un cavallo, un altro al collo del cowboy che lo cavalcava, e un terzo attorno alle quattro zampe del cavallo stesso. Nel corso della sua vita, viaggiò tre volte intorno al mondo, si unì per breve tempo alla troupe dello spettacolo Ziegfeld Follies, interpretò 71 film (50 film muti e 21 "sonori"), scrisse più di 4.000 editoriali a diffusione nazionale, diventando una notissima personalità internazionale.
Per tutti gli anni venti e trenta Rogers fu il beneamato del pubblico americano e una delle star più pagate nella Hollywood di quei tempi. Durante un giro del mondo col famoso pilota Wiley Post Rogers morì, quando il loro rappezzato Lockheed Orion si schiantò nei pressi di Barrow, Alaska nel 1935.

Nel 1952, Michael Curtiz girò The Story of Will Rogers, un film biografico su Rogers che, sullo schermo, era interpretato dal figlio Will junior. Il soggetto del film era tratto da scritti apparsi su riviste di cui era autrice la moglie, Betty Blake Rogers.


== Filmografia ==


=== Film muto ===
Laughing Bill Hyde, regia di Hobart Henley (1918)
Almost A Husband, regia di Clarence G. Badger (1919)
Jubilo, regia di Clarence G. Badger (1919)
Water, Water Everywhere, regia di Clarence G. Badger (1920)
The Strange Boarder, regia di Clarence G Badger (1920)
Jes' Call Me Jim, regia di Clarence G. Badger (1920)
Cupid the Cowpuncher, regia di Clarence G. Badger (1920)
Honest Hutch, regia di Clarence G. Badger (1920)
Guile of Women, regia di Clarence G. Badger (1920)
Boys Will Be Boys, regia di Clarence G. Badger (1921)
An Unwilling Hero, regia di Clarence G. Badger (1921)
Doubling For Romeo, regia di Clarence G. Badger (1921)
A Poor Relation, regia di Clarence G. Badger (1921)
One Glorious Day, regia di James Cruze (1922)
The Ropin' Fool, regia di Clarence G. Badger (1922
The Headless Horseman, regia di Edward D. Venturini (1922)
Fruits of Faith, regia di Clarence G. Badger (1922)
Jus' Passin' Through, regia di Charley Chase (1923)
Hustling Hank, regia di Scott Pembroke (1923)
Uncensored Movies, regia di Roy Clements (1923)
Two Wagons Both Covered, regia di Rob Wagner, J.A. Howe (non accreditato) (1923)
The Cowboy Sheik, regia di J.A. Howe (1924)
The Cake Eater, regia di J.A. Howe (1924)
High Brow Stuff, regia di Rob Wagner (1924)
Going to Congress, regia di Rob Wagner (1924)
Don't Park There, regia di Fred Guiol (1924)
Jubilo, Jr., regia di Robert F. McGowan (parte della serie Our Gang) (1924)
Our Congressman, regia di Rob Wagner (1924)
A Truthful Liar, regia di Hampton Del Ruth (1924)
Gee Whiz Genevieve, regia di J.A. Howe (1924)
Tiptoes, regia di Herbert Wilcox (1927)
A Texas Steer, regia di Richard Wallace (1927)
One Day in 365 (1922) (unreleased)
Hollywood (1923)
Jes' assin' Through (1923)
Big Moments From Little Pictures (1924)
Travelog Series
In Dublin (1927)
In Paris (1927)
Hiking Through Holland (1927)
Roaming The Emerald Isle (1927)
Through Switzerland And Bavaria (1927)
In London (1927)
Hunting For Germans In Berlin (1927)
Prowling Around France (1927)
Winging Round Europe (1927)
Exploring England (1927)
Reeling Down The Rhine (1927)
Over The Bounding Blue (1928)


=== Film sonoro ===
They Had To See Paris (1929)
Giorni felici (Happy Days), regia di Benjamin Stoloff (1929)
So This Is London (1930)
Lightnin' (1930)
Young As You Feel (1930)
Ambassador Bill (1930)
Business and Pleasure (1930)
A Connecticut Yankee (1931)
Un americano alla corte di re Artù

Down To Earth (1932)
Business and Pleasure, regia di David Butler (1932)
Too Busy To Work (1932)
State Fair (1933)
Montagne Russe

Doctor Bull (1933)
Mr. Skitch (1933)
David Harum (1934)
Handy Andy (1934)
Judge Priest (1934)
The County Chairman
Life Begins At Forty (1935)
La vita comincia a quarant'anni

Doubting Thomas (1935)
Steamboat Round the Bend (1935)
Il battello a vapore

In Old Kentucky (1935)


== Apparizioni di Rogers in film o documentari ==
For Auld Lang Syne documentario di Burk Symon (1939)


== Spettacoli teatrali ==
Ziegfeld Follies of 1917 (Broadway, 12 giugno 1917)
Ziegfeld Follies of 1922 (Broadway, 5 giugno 1922 -23 giugno 1923)


== Note ==
^ Gene Curtis, Only in Oklahoma: Rogers statue unveiling filled U.S. Capitol in Tulsa World, 5 giugno 2007. URL consultato il 21 luglio 2007.
^ RSU and Will Rogers Museum to Discuss Possible Merger
^ Mark Schlachtenhaufen, Will Rogers grandson carries on tradition of family service su OkInsider.com, Oklahoma Publishing Company, 31 maggio 2007. URL consultato il 21 luglio 2007.


== Bibliografia ==
Will Rogers, Rogers-isms: The Cowboy Philosopher On Prohibition, a cura di Joseph A. Stout, Jr., Stillwater, Oklahoma State University Press [1924], 1975, ISBN 0-914956-06-X.
Will Rogers, Illiterate Digest, Kessinger Publishing [1924], marzo 2003, ISBN =978-0766143210.
Will Rogers, Letters Of A Self-Made Diplomat To His President, a cura di Joseph A. Stout, Stillwater, Oklahoma State University Press [1926], 1977, ISBN 0-914956-09-4.
Will Rogers, More letters of a self-made diplomat, a cura di Steven K. Gragert, Stillwater, Oklahoma State University Press, dicembre 1982, ISBN 978-0-914956-22-8.
Will Rogers, There's Not A Bathing Suit In Russia, 1927.
Will Rogers, "He chews to run": Will Rogers's Life magazine articles, 1928, Stillwater, Oklahoma State University Press [1928], 1982, ISBN 0-914956-20-5.
Will Rogers, Radio Broadcasts of Will Rogers, a cura di Steven K. Gragert, Stillwater, Oklahoma State University Press, 1983, ISBN 0-914956-24-8.
Il Carteggio Will Rogers
Will Rogers, The Papers of Will Rogers: The Early Years : November 1879-April 1904, a cura di Steven K. Gragert and M. Jane Johansson, Norman, University of Oklahoma Press, febbraio 1996, ISBN 978-0-8061-2745-3.** Will Rogers, Papers of Will Rogers : Wild West and Vaudeville, April 1904-September 1908, Volume Two, a cura di Steven K. Gragert and M. Jane Johansson, eds., Norman, University of Oklahoma Press, settembre 2000, ISBN 978-0-8061-3267-9.** Will Rogers, The Papers of Will Rogers: From Broadway to the National Stage, September 1915 – July 1928, a cura di Steven K. Gragert and M. Jane Johansson, Norman, University of Oklahoma Press, 28 settembre 2005, ISBN 978-0-8061-3704-9.** Will Rogers, The Papers of Will Rogers: From Broadway to the National Stage, September 1915 – July 1928, a cura di Steven K. Gragert and M. Jane Johansson, Norman, Oklahoma, University of Oklahoma Press, 28 settembre 2005, ISBN 978-0-8061-3704-9.** Will Rogers, The Papers of Will Rogers: The Final Years, August 1928 – August 1935, a cura di Steven K. Gragert and M. Jane Johansson, Norman, University of Oklahoma Press, 31 ottobre 2006, ISBN 978-0-8061-3768-1.

Vedi anche
Ben Yagoda, Will Rogers: A Biography, Norman, University of Oklahoma Press, aprile 2000, ISBN =978-0806132389.
La Trilogia di Will Rogers ne I film di John Ford, di J. A. Place, E. Girlanda(Gremese 1993) da Google RicercaLibri 15/10/2008
Breve filmografia in italiano su Film.tv.it


== Altri progetti ==

 Wikiquote contiene citazioni di o su Will Rogers
 Wikimedia Commons contiene immagini o altri file su Will Rogers


== Collegamenti esterni ==
(EN) Will Rogers in Internet Movie Database, IMDb.com Inc.
Sito ufficiale di Will Rogers
Luogo di nascita di Will
Musei di Will Rogers
Parco statale storico "Will Rogers"
Aeroporto Will Rogers
Will Rogers in 3 pezzi radiofonici del 1935
Istituto Will RogersWayne Rogers, alla nascita William Wayne McMillan Rogers III (Birmingham, 7 aprile 1933), è un attore statunitense.
È noto per essere stato uno dei protagonisti della serie televisiva M*A*S*H, dove ha interpretato il capitano John "Trapper" McIntyre. Oltre all'attività di attore, si è dedicato con successo a varie operazioni di investimento finanziario; dal 2012 è stato molte volte ospite di Cashin' In, programma di informazione economica di Fox News Channel.
Dal 2005 ha una stella dedicata nell'Hollywood Walk of Fame.


== Filmografia ==


=== Cinema ===
Strategia di una rapina (Odds Against Tomorrow), regia di Robert Wise (1959)
Doringo! (The Glory Guys), regia di Arnold Laven (1965)
Lo strangolatore di Baltimora (Chamber of Horrors), regia di Hy Averback (1966)
Nick mano fredda (Cool Hand Luke), regia di Stuart Rosenberg (1967)
Un uomo oggi (WUSA), regia di Stuart Rosenberg (1970)
Doomsday Machine, regia di Harry Hope e Lee Sholem (1972)
Per una manciata di soldi (Pocket Money), regia di Stuart Rosenberg (1972)
Once in Paris..., regia di Frank D. Gilroy (1978)
Peter Dion (The Hot Touch), regia di Roger Vadim (1981)
The Gig, regia di Frank D. Gilroy (1985)
Armato per uccidere (The Killing Time), regia di Rick King (1987)
The Goodbye Bird, regia di William Clark e William Tannen (1993)
L'agguato - Ghosts from the Past (Ghosts of Mississippi), regia di Rob Reiner (1996)
Jack lo squartatore (Love Lies Bleeding), regia di William Tannen (1999)
Coo Coo Cafe, regia di Jacqueline Giroux (2000)
Frozen with Fear, regia di Paul Lynch (2001)
Three Days of Rain, regia di Michael Meredith (2002)
Nobody Knows Anything!, regia di William Tannen (2003)


=== Televisione ===
I racconti del West (Zane Grey Theater) – serie TV, 1 episodio (1959)
Aspettando il domani (Search for Tomorrow) – serie TV, 1 episodio (1959)
Ricercato vivo o morto (Wanted: Dead or Alive) – serie TV, 1 episodio (1960)
The Millionaire – serie TV, 1 episodio (1960)
Lo sceriffo indiano (Law of the Plainsman) – serie TV, 3 episodi (1959-1960)
Johnny Ringo – serie TV, 1 episodio (1960)
Carovana (Stagecoach West) – serie TV, 38 episodi (1960-1961)
The Dick Powell Show – serie TV, 1 episodio (1962)
Alfred Hitchcock Presenta (Alfred Hitchcock Presents) – serie TV, 1 episodio (1962)
Have Gun - Will Travel – serie TV, 1 episodio (1963)
La grande avventura (The Great Adventure) – serie TV, 1 episodio (1963)
Sotto accusa (Arrest and Trial) – serie TV, 1 episodio (1963)
Gomer Pyle: USMC – serie TV, 1 episodio (1964)
Death Valley Days – serie TV, 1 episodio (1965)
Gunsmoke – serie TV, 3 episodi (1959-1965)
The Smothers Brothers Show – serie TV, 1 episodio (1965)
Honey West – serie TV, 1 episodio (1965)
The Long, Hot Summer – serie TV, 2 episodi (1965-1966)
Il fuggiasco (The Fugitive) – serie TV, 1 episodio (1966)
Combat! – serie TV, 1 episodio (1966)
12 O'Clock High – serie TV, 1 episodio (1966)
Shane – serie TV, 1 episodio (1966)
Gli invasori (The Invaders) – serie TV, 1 episodio (1967)
La grande vallata (The Big Valley) – serie TV, 1 episodio (1968)
Lancer – serie TV, 1 episodio (1968)
Uomini di legge (Storefront Lawyers) – serie TV, 1 episodio (1971)
Cannon – serie TV, 1 episodio (1971)
F.B.I. (The F.B.I.) – serie TV, 7 episodi (1966-1971)
Barnaby Jones – serie TV, 1 episodio (1973)
Attack on Terror: The FBI vs. the Ku Klux Klan, regia di Marvin J. Chomsky - film TV (1975)
M*A*S*H – serie TV, 73 episodi (1972-1975)
La città degli angeli (City of Angels) – serie TV, 13 episodi (1976)
The November Plan, regia di Don Medford – film TV (1977)
Having Babies II, regia di Richard Michaels – film TV (1977)
It Happened One Christmas, regia di Donald Wrye – film TV (1977)
Non desiderare la donna d'altri (Thou Shalt Not Commit Adultery), regia di Delbert Mann – film TV (1978)
Libero in cima alla collina (Top of the Hill), regia di Walter Grauman – film TV (1980)
Visite a domicilio (House Calls) – serie TV, 57 episodi (1979-1982)
Chiefs, regia di Jerry London – miniserie TV(1983)
Licenziato lui, assunta lei (He's Fired, She's Hired), regia di Marc Daniels – film TV (1984)
La donna del passato (The Lady from Yesterday), regia di Robert Day – film TV (1985)
I Dream of Jeannie... Fifteen Years Later, regia di William Asher – film TV (1985)
Un uomo fantastico (One Terrific Guy), regia di Lou Antonio – film TV (1986)
Disneyland – serie TV, 1 episodio (1986)
Una famiglia in lotta (American Harvest), regia di Dick Lowry – film TV (1987)
Arrivederci supermamma (Drop-Out Mother), regia di Charles S. Dubin – film TV (1988)
Bluegrass, regia di Simon Wincer – film TV (1988)
High Risk – serie TV, 1 episodio (1988)
Passion and Paradise, regia di Harvey Hart – film TV (1989)
Volo 243 - Atterraggio di fortuna (Miracle Landing), regia di Dick Lowry – film TV (1990)
The Larry Sanders Show – serie TV, 1 episodio (1994)
La signora in giallo (Murder, She Wrote) – serie TV, 5 episodi (1993-1995)
Un detective in corsia (Diagnosis: Murder) – serie TV, 1 episodio (1997)
Miracle Dogs, regia di Craig Clyde – film TV (2003)


== Altri progetti ==

 Wikimedia Commons contiene immagini o altri file su Wayne Rogers


== Collegamenti esterni ==
(EN) Wayne Rogers in Internet Movie Database, IMDb.com Inc.Wolfgang Johannes Puck (Sankt Veit an der Glan, 8 luglio 1949) è un cuoco austriaco.


== Biografia ==
Nasce nel 1949 a Sankt Veit an der Glan da Maria Topfschnig e un macellaio che la abbandona senza riconoscere il figlio. Nel 1956 a seguito del matrimonio della madre con Josef Puck adotta il cognome di quest'ultimo.
Impara a cucinare da Raymond Thuilier a L'Oustau de Baumanière in Les Baux-de-Provence, poi all'Hotel de Paris di Monaco, e infine al Maxim's Paris. Si trasferisce negli Stati Uniti nel 1973 e, dopo due anni di cucina al La Tour di Indianapolis, diventa chef e co-proprietario del Ma Maison a Los Angeles.
Nel 1981 pubblica il suo primo ricettario intitolato Modern French Cooking for the American Kitchen e basato sulle ricette che proponeva al Ma Maison. L'anno successivo apre il ristorante Spago sulla Sunset Strip insieme alla futura moglie Barbara Lazaroff. Grazie al successo della sua cucina avvia la Wolfgang Puck Companies che, al 2013, comprende le Wolfgang Puck Fine Dining Group, la Wolfgang Puck Worldwide, Inc. e la Wolfgang Puck Catering. Con queste imprese gestisce oltre venti ristoranti, servizi di catering e merchandising collegato al nome Puck, compresi i libri di cucina.
A partire dal 1994 è il cuoco ufficiale per la cena di gala successiva all'assegnazione dei premi Oscar.
Il suo rapporto con il mondo dello spettacolo non si limita però soltanto alle cerimonie degli Oscar, partecipa infatti a diverse serie e programmi televisivi come Frasier e Hell's Kitchen.


== Premi ==

Al suo ristorante Spago Beverly Hills sono state assegnate due stelle Michelin nel 2008 e 2009.


== Opere ==
Modern French Cooking for the American Kitchen, Houghton Mifflin, 1981. ISBN 978-0395935200
The Wolfgang Puck Cookbook, Random House Inc, 1986. ISBN 978-0679761259
Adventures in the Kitchen with Wolfgang Puck, 1991. Random House Inc, ISBN 978-0394558950
Pizza, Pasta, and More, 2000. Gramercy, ISBN 978-0517223727
Live, Love, Eat, 2002. Random House Inc, ISBN 978-0375508912
Wolfgang Puck Makes it Easy, 2004. Nelson Incorporated, ISBN 978-1401601805


== Note ==
^ dqitalia.it, Intervista a Wolfang Puck, lo chef degli Oscar, nella cucina Governors Ball a Hollywood, 27 febbraio 2012. URL consultato il 6 marzo 2013.
^ imdp.com, Wolfgang Puck IMDb. URL consultato il 6 marzo 2013.
^ ilmessaggero.it, Michelin: a Las Vegas un ristorante 3 stelle Los Angeles rimane a bocca asciutta, 10 novembre 2007. URL consultato il 6 marzo 2013.


== Altri progetti ==

 Wikimedia Commons contiene immagini o altri file su Wolfgang Puck


== Collegamenti esterni ==
Sito ufficiale
(EN) Wolfgang Puck in Internet Movie Database, IMDb.com Inc.Wilson Pickett (Prattville, 18 marzo 1941 – Reston, 19 gennaio 2006) è stato un cantante statunitense di R&B e musica soul. È conosciuto per le sue interpretazioni rudi ed appassionate, che hanno fatto di lui uno dei principali esponenti della soul music.
Fu citato come esempio da imitare dal cantante italo-francese Nino Ferrer nel brano Vorrei la pelle nera.
Pickett - che ha avuto anche una (peraltro breve) carriera italiana - partecipò per due volte al Festival di Sanremo: nel 1968 cantando Deborah in coppia con Fausto Leali, e l'anno successivo con il brano Un'avventura, con l'allora relativamente poco conosciuto Lucio Battisti.
La rivista Rolling Stone lo inserisce al sessantottesimo posto nella sua lista dei 100 migliori cantanti.


== La gioventù ==
Pickett nacque a Prattville, Alabama e crebbe cantando nei cori della chiesa.
Era il più giovane di 11 figli; definì sua madre "la più cattiva donna nel mio libro", raccontando alla scrittrice Gerri Hirshey:
Pickett alla fine se ne andò a vivere con suo padre a Detroit nel 1955.


== Gli esordi ==
A Detroit formò un gruppo gospel chiamato The Violinaires, che fece da spalla a Sam Cooke, The Soul Stirrers, The Swan Silvertones, e The David Sisters nella tournée delle chiese che si svolse in tutti gli Stati Uniti.
Nel frattempo, la famiglia di Pickett si ingegnava per far quadrare i conti e quando Sam Cooke e Aretha Franklin iniziarono a suonare musica "profana" (che era allora come oggi una scelta più redditizia), Pickett si persuase a fare lo stesso.
La prima occasione importante che gli venne offerta fu l'invito ad unirsi, all'inizio del 1959, ai gruppo The Falcons, una delle prime formazioni a portare il gospel in contesti più da grande pubblico, aprendo così la strada alla soul music, The Falcons avevano alcuni importanti membri che in seguito divennero famosi artisti solisti; quando Pickett entrò nel gruppo, erano già suoi membri Eddie Floyd e Sir Mack Rice. Il più grande successo di Pickett con i Falcons arrivò nel 1962, con I Found a Love, in cui era il cantante principale, che raggiunse la sesta posizione nelle classifiche R&B.

Subito dopo aver registrato I Found a Love, Pickett firmò i suoi primi dischi da solista, incluso I'm Gonna Cry, la sua prima collaborazione con Don Covay, figura importante nella soul music del Sud. In questo periodo, Pickett registrò anche un demo per una canzone che aveva contribuito a scrivere, intitolata If You Need Me, una ballata soul contenente un parlato. Pickett mandò il demo alla Atlantic Records. Jerry Wexler, un produttore della Atlantic, ascoltò il pezzo e gli piacque così tanto che lo passò a un artista della casa discografica, Solomon Burke. L'interpretazione di Burke di If You Need Me divenne uno dei suoi maggiori successi ed è ora considerato un classico del soul, ma Pickett fu affranto quando scoprì che la Atlantic aveva dato ad altri la sua canzone. "Fu la prima volta che piansi in vita mia", avrebbe ricordato in seguito.


== Gli anni alla Atlantic ==
Il primo grande successo da solista per Pickett arrivò con It's Too Late, un pezzo originale scritto da lui stesso (non va confuso con il classico di Chuck Willis con lo stesso titolo). Entrato nelle classifiche il 27 luglio 1963, raggiunse la posizione 7 della classifica R&B. Il suo successo convinse Wexler e la Atlantic a rilevare il suo contratto dalla Double L Records nel 1964.
Atlantic lo fece lavorare con il famoso produttore Bert Berns, con cui Pickett incise Come Home Baby, un duetto pop con il cantante di New Orleans Tammi Lynn, ma il pezzo non entrò nelle classifiche.
La definitiva consacrazione di Pickett sarebbe arrivata negli studi di registrazione della Stax Records a Memphis, dove incise In the Midnight Hour (1965), forse il suo pezzo più famoso.
La genesi di "In the Midnight Hour" fu una sessione di registrazione del 12 maggio 1965 nella quale il produttore Jerry Wexler si avvicinò ai musicisti dello studio Steve Cropper e Al Jackson (della band Booker T. & the M.G.'s della Stax Records) e disse: "Perché non guardate qua?". Eseguì un passo di danza. Cropper spiegò in seguito durante un'intervista che Wexler disse loro che "questo era il modo in cui ballavano i bambini; mettevano l'accento sul due. In pratica, eravamo stati one-beat-accenter con un afterbeat; era come 'boom dah', ma ecco lì qualcosa che somigliava a 'um-chaw', proprio l'opposto in fatto di accento". La canzone che ne uscì da questo episodio affermò Pickett come una stella e diede alla Atlantic Records un significativo successo.
Pickett registrò tre sessioni alla Stax durante quel viaggio a Memphis; oltre a In the Midnight Hour, incise anche Don't Fight It, 634-5789 e Ninety-Nine and One-Half (Won't Do), tre composizioni originali che aveva scritto in collaborazione con Eddie Floyd e Steve Cropper. Sono tutte canzoni considerate dei classici del soul.
Per le successive sessioni, Pickett non sarebbe ritornato alla Stax; il proprietario dell'etichetta, Jim Stewart, non consentì più produzioni esterne dal dicembre 1965. Come risultato, Wexler portò Pickett negli studi della Fame, un altro studio di registrazione con legami ancora più stretti con la Atlantic Records. Ricavato in un magazzino di tabacco riadattato nella vicina Muscle Shoals, Alabama, la Fame aveva una grande influenza nel dare forma alla musica soul e Pickett vi registrò alcuni dei suoi maggiori successi, tra cui "Mustang Sally", "Funky Broadway" e quella che forse è la versione definitiva di "Land of 1000 Dances".
Pickett fu anche un noto compositore di canzoni, i cui pezzi furono cantati da artisti come Led Zeppelin, Van Halen, The Rolling Stones, Aerosmith, i Grateful Dead, Booker T. & the M.G.'s, Genesis, Creedence Clearwater Revival, Hootie & the Blowfish, Echo & The Bunnymen, Roxy Music, Bruce Springsteen, Los Lobos, The Jam, Ani DiFranco e altri.
All'inizio degli anni settanta Pickett aveva pubblicato alcuni altri successi, tra cui una cover di Hey Jude dei Beatles e una cover di "Sugar, Sugar" del gruppo The Archies. La sua ultima canzone di successo fu "Fire and Water" nel 1972.


== Gli ultimi anni ==
Pickett continuò sporadicamente a registrare canzoni con alcune diverse etichette, ma al di fuori dalla musica la sua vita rimase problematica. Nel 1987 fu condannato a due anni con la condizionale e a una multa di 1000 dollari perché aveva nella sua auto una pistola carica. Nel 1991 fu arrestato perché sospettato di gridare minacce di morte passando in auto davanti al giardino del sindaco, a Englewood, nel New Jersey, e meno di un anno dopo fu processato per aver aggredito la sua compagna.
Nonostante tutto ciò Pickett fu più volte premiato per i suoi successi musicali come compositore e interprete. Fu inserito nella prestigiosa Rock and Roll Hall of Fame nel 1991 e due anni dopo ricevette il premio come Pioniere del genere R&B dalla Rhythm and Blues Foundation.
Nel 1993 fu incarcerato per guida in stato d'ebrezza e condannato a un anno di prigione dopo aver investito con la propria auto un uomo di 86 anni. Pickett era stato in precedenza incarcerato per vari reati legati alla droga.
Alcuni anni dopo la sua scarcerazione ritornò negli studi di registrazione e ricevette una nomination ai Grammy Awards per l'album del 1999 It's Harder Now.
Pickett morì improvvisamente di infarto in un ospedale vicino alla sua casa di Reston, in Virginia. Aveva 64 anni.


== Discografia ==


=== Album ===
1963 - It's Too Late (Double L Records, DL/SDL-8300)
1965 - In the Midnight Hour (Atlantic Records, 8114) US: #107
1966 - The Exciting Wilson Pickett (Atlantic Records, 8129) US: #21
1966 - The Wicked Pickett (Atlantic Records, 8138) US: #42
1967 - The Sound of Wilson Pickett (Atlantic Records, 8145) US: #54
1967 - The Best of Wilson Pickett (Atlantic Records, 8151) Raccolta US: #35
1968 - I'm in Love (Atlantic Records, 8175) US: #70
1968 - The Midnight Mover (Atlantic Records, 8183) US: #91
1969 - Hey Jude (Atlantic Records, 8215) US: #97
1970 - Right On (Atlantic Records, 8250)
1970 - Wilson Pickett in Philadelphia (Atlantic Records, 8270) US: #64
1971 - The Best of Wilson Pickett, Vol. II (Atlantic Records, 8290) Raccolta, US: #73
1972 - Don't Knock My Love (Atlantic Records, 8300)
1973 - Mr. Magic Man (RCA Records, LSP-4858)
1973 - Wilson Pickett's Greatest Hits (Atlantic Records, SD 2-501) Raccolta, 2 LP
1973 - Miz Lena's Boy (RCA Victor Records, APL1-0312)
1974 - Pickett in the Pocket (RCA Records, APL1-0495)
1974 - Live in Japan (RCA Records, RCA-9103-04) Live, 2 LP
1975 - Join Me and Let's Be Free (RCA Records, APL1-0856)
1976 - Chocolate Mountain (Wicked Records, Alb.9001)
1978 - A Funky Situation (Big Tree Records, BT 76011)
1979 - I Want You (EMI America Records, SW-17019)
1981 - Right Track (EMI America Records, SW-17043)
1987 - American Soul Man (Motown Records, 6244ML)
1987 - Wilson Pickett's Greatest Hits (Atlantic Records, 7 81737-2) Raccolta, riedizione su CD della compilation del 1973
1992 - A Man and a Half: The Best of Wilson Pickett (Rhino Entertainment Company Records, R2 70287) Raccolta, 2 CD
1999 - It's Harder Now (Bullseye Blues & Jazz Records, 11661-9625-2)
2009 - Live and Burnin' - Stockholm '69 (Soulsville Records, SVR-25305 67390) Live
2009 - Live in Germany 1968 (Crypt Records, WP1968) Live
2010 - Funky Midnight Mover: The Atlantic Studio Recordings (1962-1978) (Rhino Records, 0349777532) Raccolta, 6 CD


=== Singoli ===

"If You Need Me" (1962, Double L) R&B: #30 US: #64
"It's Too Late" (1963)
"I'm Done to My Last Heartbreak" (1963)
"My Heart Belongs to You" (1963, Verve)
"I'm Gonna Cry" (1964, Atlantic)
"Come Home Baby" (1964)
"In the Midnight Hour" (1965) R&B: #1 US: #21 UK: #12
"Don't Fight It" (1965) R&B: #4 US: #53 UK: #29
"634-5789" (1966) R&B: #1 US: #13 UK: #36
"Ninety Nine and a Half" (1966) R&B: #13 US: #53
"Land of 1000 Dances" (1966) R&B: #1 US: #6 UK: #22
"Mustang Sally" (1966) R&B: #6 US: #23 UK: #28
"Everybody Needs Somebody to Love" (1967) R&B: #19 US: #29
"I Found a Love Pt. 1" (1967) R&B: #6 US: #32
"You Can't Stand Alone" (1967) R&B: #26 US: #70
"Funky Broadway" (1967) R&B: #1 US: #8
"I'm in Love" (1967) R&B: #4 US: #45
"Soul Dance Number Three" (1967) R&B: #10 US: #55
"I'm a Midnight Mover" (1968) R&B: #6 US: #24 UK: #38
"I've Come a Long Way" (1968) R&B: #46
"She's Looking Good" (1968) R&B: #7 US: #15
"I Found a True Love" (1968) R&B: #11 US: #42
"Jealous Love" (1968) R&B: #18 US: #50
"A Man and a Half" (1968) R&B: #20 US: #42
"Hey Jude" (1968) R&B: #13 US: #23 UK: #16
"Mini-skirt Minnie" (1969) R&B: #19 US: #50
"Born to Be Wild" (1969) R&B: #41 US: #64
"Hey Joe" (1969) R&B: #29 US: #59
"You Keep Me Hangin' On" (1969) US: #92
"Engine Number 9" (1970) R&B: #3 US: #14
"Sugar, Sugar" (1970) US: #25
"She Said Yes" (1970) R&B: #20 US: #68
"Cole, Cooke, and Redding" (1970) R&B: #11 US: #91
"Don't Knock My Love - Pt. 1" (1971) R&B: #1 US: #13
"Don't Let the Green Grass Fool You" (1971) R&B: #2 US: #17
"Call My Name, I'll Be There" (1971) R&B: #10 US: #5
"Fire and Water" (1972) R&B: #2 US: #24
"Funk Factory" (1972) R&B: #11 US: #58
"Mr. Magic Man" (1973) R&B: #16 US: #98
"Take a Closer Look at the Woman You're With" (1973) R&B: #17 US: #90
"International Playboy" (1973) R&B: #30
"Soft Soul Boogie Woogie" (1974) R&B: #20
"Take Your Pleasure Where You Find It" (1974) R&B: #68
"I Want You" (1979) R&B: #41
"Live With Me" (1980) R&B: #95
"Don't Turn Away" (1987) R&B: #74


== Note ==
^ Wilson Pickett | Biography | AllMusic
^ The History of Rock Music. Wilson Pickett: biography, discography, reviews, links
^ 100 Greatest Singers: Wilson Pickett | Rolling Stone
^ *(EN) Wilson Pickett Discography su wilsonpickett.com. URL consultato il 14 maggio 2015.


== Altri progetti ==

 Wikimedia Commons contiene immagini o altri file su Wilson Pickett


== Collegamenti esterni ==
Unterberger, Richie. Wilson Picket 1999 induction profile via Alabama Music Hall of Fame
Wilson Pickett via classicbands.com
Escott, Colin. The Wicked Wilson Pickett.
Boone, Mike. In The Midnight Hour. via soul-patrol.com
Associated Press (19 January 2006). Soul Singer Wilson Pickett Dies at 64
Muskal, Michael (19 January 2006). Soul Pioneer Wilson Pickett Dies at 64. Los Angeles Times
Epstein, Dan (19 January 2006). Soul Legend Wilson Pickett Dies. Rolling Stone
Leeds, Jeff (19 January 2006). Wilson Pickett, 64, Soul Singer of Great Passion, Dies. New York Times
Jansen, Lex (19 January 2006). Wilson Pickett at the Heart of Rock and SoulWilliam Penn (Londra, 14 ottobre 1644 – Berkshire, 30 luglio 1718) è stato un esploratore e filosofo britannico.
Figlio dell'ammiraglio inglese William Penn (23 aprile 1621 – 16 settembre 1670) e di Margaret Jasper, fu il fondatore della colonia britannica della Pennsylvania, che successivamente si trasformò in due degli Stati Uniti d'America (Pennsylvania e Delaware). I principi democratici che egli sostenne durante la sua vita furono un'importante fonte di ispirazione per la successiva costituzione statunitense. A Penn si deve anche la prima proposta di un Parlamento europeo eletto, con il compito di risolvere pacificamente le controversie tra stati.


== Biografia ==
Nato da un'influente famiglia anglicana, a 25 anni Penn aderì alla congregazione religiosa dei Quaccheri, che era vista con grande sospetto dalle autorità inglesi per alcune idee considerate eretiche (come il rifiuto di giurare fedeltà al re, o il pacifismo). L'ostilità e le persecuzioni cui i quaccheri erano sottoposti convinsero Penn a cercare di fondare una colonia in America. Nel 1677 un gruppo di quaccheri ottenne il permesso di emigrare nel New Jersey occidentale, ma Penn rimase in Inghilterra, dove nel 1681, grazie all'influenza paterna, il re Carlo II gli affidò una concessione per colonizzare un'area molto più vasta ad ovest e a sud del New Jersey, che da allora fu nota appunto come Pennsylvania. Penn restò in Inghilterra per la maggior parte della sua vita, visitando la Pennsylvania solamente due volte.


== La Pennsylvania ==
Entro quel territorio, la concessione affidava a Penn un'autorità assoluta, seconda solo a quella del re. Egli seguendo il modello della tolleranza religiosa di Transilvania che per lui rimase un modello mitico in questo senso, A History of Unitarianism in Transylvania, England and America di D.D. Earl Morse Wilbur, instaurò un governo democratico, caratterizzato dalla separazione dei poteri e dalla libertà religiosa concessa a tutti i suoi abitanti, il che favorì l'immigrazione da altri paesi europei, specie dalla Germania.
Durante la prima visita (1682-1684) egli fondò la città di Filadelfia ed esplorò l'interno del paese, dove allacciò rapporti amichevoli con le popolazioni indiane: per quanto i suoi sforzi a questo proposito siano stati successivamente frustrati, è probabilmente vero che in Pennsylvania lo scontro fra coloni ed indiani iniziò molto più tardi che nelle altre colonie inglesi.


== La proposta di un Parlamento europeo ==
Nel 1693, William Penn scrisse un breve saggio, Discorso intorno alla pace presente e futura dell'Europa, dove per la prima volta nella storia propose "la costituzione di un'Europa ordinata in una Dieta o in un Parlamento o in Stati generali". Penn immaginò un Parlamento Europeo composto da circa 90 deputati rappresentanti dei diversi stati e popoli del continente. Penn difese l'idea del voto segreto, consentendo quindi ai deputati dello stesso paese di votare sulla base delle proprie convinzioni e non in base all'interesse del proprio stato di origine.
Sorprendentemente, il suo Progetto riguardava solamente i paesi europei, anche se previde la possibilità di farvi aderire anche la Russia e, addirittura, l'Impero Ottomano. Da questo punto di vista, Penn può considerarsi come il primo pensatore a proporre l'istituzione di un Parlamento Europeo. Il suo progetto fu ripreso nel 1710 dal quacchero John Bellers e nel 1814 da Claude-Henri de Saint-Simon.
Penn tornò in Pennsylvania nel 1699, quando propose una federazione fra tutte le colonie inglesi del Nord America, anche se la proposta ebbe scarso seguito. Pur avendo avuto intenzione di stabilirsi definitivamente a Filadelfia, nel 1701 Penn dovette tornare in Inghilterra per via di difficoltà economiche dovute alle macchinazioni del suo amministratore Philip Ford, in seguito alle quali Penn rischiò di perdere la concessione della Pennsylvania. Bloccato in patria da una serie di cause legali contro Ford, nel 1712 Penn rinunciò definitivamente a tornare in America per via di una paralisi. Morì quindi in Inghilterra, nel 1718.
La sua famiglia rimase formalmente proprietaria della Pennsylvania fino alla Rivoluzione Americana.


== Bibliografia ==
Scritti tradotti in italiano:
William Penn, Discorso sulla pace presente e futura dell'Europa, in Daniele Archibugi e Franco Voltaggio, a cura di, Filosofi per la pace, Editori Riuniti, Roma, 1999.
William Penn, Il Governo della Pennsylvania, in Cristina Guccione, a cura di, William Penn. Forme di governo e identità linguistica, Editore Giappichelli, Torino, 2008.
Sui quaccheri:
John Sykes, Storia dei quaccheri, Sansoni, Firenze, 1966.
Claudio Volo (a cura di), I quaccheri. Eversione e nonviolenza (1650-1700). Gli scritti essenziali, Claudiana, Torino, 1980.


== Note ==
^ Daniele Archibugi, Il visionario che inventò i deputati europei, La Repubblica, 21 maggio 2014.


== Altri progetti ==

 Wikiquote contiene citazioni di o su William Penn
 Wikimedia Commons contiene immagini o altri file su William PennWarren Mercer Oates (Depoy, 5 luglio 1928 – Los Angeles, 3 aprile 1982) è stato un attore cinematografico statunitense, attivo anche in televisione.


== Biografia ==
Nativo di Depoy, sobborgo di Greenville (Kentucky), è conosciuto per le numerose interpretazioni in cui è stato diretto dal regista Sam Peckinpah: fra le altre, Il mucchio selvaggio (The Wild Bunch 1969) e Voglio la testa di Garcia (Bring Me the Head of Alfredo Garcia, 1974).
Ha recitato in numerosi film degli anni settanta alcuni dei quali sono divenuti dei veri e propri cult, come Il ritorno di Harry Collings (The Hired Hand, (1971), Strada a doppia corsia (Two-Lane Blacktop, 1971), La rabbia giovane (Badlands, 1973) e In corsa con il diavolo (Race with the Devil, 1975).
Oates ha anche interpretato il ruolo del sergente Hulka nel film Stripes - Un plotone di svitati, campione di incassi al box office nel 1981.
Per la televisione è stata fra gli interpreti della prima stagione della serie Ai confini della realtà.


== Filmografia parziale ==
La guida indiana (Yellowstone Kelly), regia di Gordon Douglas (1959)
Jack Diamond gangster (The Rise and Fall of Legs Diamond), regia di Budd Boetticher (1960)
Ai confini della realtà, serie TV 2 episodi (1960-1963)
Sfida nell'Alta Sierra (Ride the High Country), regia di Sam Peckinpah (1962)
Sierra Charriba (Major Dundee), regia di Sam Peckinpah (1964)
Il ritorno dei magnifici sette (Return of the Seven), regia di Burt Kennedy (1966)
La sparatoria (The Shooting), regia di Monte Hellman (1967)
La calda notte dell'ispettore Tibbs (In the Heat of the Night), regia di Norman Jewison (1967)
Il mucchio selvaggio (The Wild Bunch), regia di Sam Peckinpah (1969)
Uomini e cobra (There Was a Crooked Man...), regia di Joseph L. Mankiewicz (1970)
Barquero, regia di Gordon Douglas (1970)
Strada a doppia corsia (Two-Lane Blacktop), regia di Monte Hellman (1971)
Il ritorno di Harry Collings (The Hired Hand), regia di Peter Fonda (1971)
Dillinger, regia di John Milius (1973)
La rabbia giovane (Badlands), regia di Terrence Malick (1973)
Tom Sawyer, regia di Don Taylor (1973)
Voglio la testa di Garcia (Bring Me the Head of Alfredo Garcia), regia di Sam Peckinpah (1974)
In corsa con il diavolo (Race with the Devil), regia di Jack Starrett (1975)
Drum, l'ultimo mandingo (Drum), regia di Steve Carver (1976)
Pollice da scasso (The Brink's Job), regia di William Friedkin (1978)
1941: Allarme a Hollywood (1941), regia di Steven Spielberg (1979)
Stripes - Un plotone di svitati (Stripes), regia di Ivan Reitman (1981)
Frontiera (The Border), regia di Tony Richardson (1982)
Il grigio e il blu (The Blue and the Gray), Miniserie TV (1982)
Tuono blu (Blue Thunder), regia di John Badham (1983)


== Collegamenti esterni ==
(EN) Warren Oates in Internet Movie Database, IMDb.com Inc.Willie Hugh Nelson (Abbott, 29 aprile 1933) è un cantautore, chitarrista e attore statunitense. Nella sua lunga carriera, Willie Nelson ha lavorato anche come attore, sia per il cinema che per la tv, partecipando a quasi quaranta film, in alcuni dei quali anche nel ruolo di protagonista. Come in Barbarosa di Fred Schepisi, dove interpreta appunto Barbarosa e in Accordi sul palcoscenico (Honeysuckle Rose) di Jerry Schatzberg, dove recita accanto a Dyan Cannon e Amy Irving. Nel 1979 ha interpretato la parte di Wendell Hickson nel western moderno Il cavaliere elettrico di Sydney Pollack. Le canzoni country di questo importante film sono tutte cantate da Nelson.
È stato il protagonista del settimo episodio della terza stagione di Miami Vice dal titolo "El Viejo" in cui interpreta un Texas Ranger che interferisce con l'attività sotto copertura di Sonny Crockett; è stato altresì protagonista del dodicesimo episodio della prima serie di Monk dal titolo "Monk e il cantante country"; ha recitato in un breve cameo in Austin Powers: La spia che ci provava; ha interpretato zio Jesse nel film del 2005 Hazzard, tratto dall'omonima serie televisiva; ha recitato nel ruolo di sé stesso nel film Sesso e potere con Robert De Niro e Dustin Hoffman; infine ha nuovamente interpretato sé stesso nel film Swing Vote - Un uomo da 300 milioni di voti con Kevin Costner ed ha doppiato se stesso in una puntata dei I Simpsons. In una intervista al David Letterman Show nel 2012 ha dichiarato che Django Reinhardt è il migliore chitarrista di tutti i tempi.


== Biografia ==


=== Infanzia e primi successi del '50 ===
Willie Hugh Nelson nasce ad Abbott nel Texas il 29 aprile del 1933. Già da ragazzo suona e canta musica country che ascolta dalla radio e a soli dieci anni debutta in un’orchestra boema suonando la polka. Agli inizi degli anni ’50 studia a Waco alla Baylor University e conosce Martha Mathews, un’indiana Cherokee con la quale si sposa. In questi stessi anni pur facendo svariati lavori tra cui il venditore di libri, l’insegnante e il disc jockey continua a scrivere musica e la sua prima canzone pubblicata è “Family Bible”.
Nel 1959 si trasferisce a Nashville dove ottiene un contratto con la casa discografica Pamper Music Publishing e fa amicizia con Ray Price che lo inserirà nella sua band come bassista.


=== Anni '60 ===
Nelson mette in piedi un suo complesso, The Record Men, con il quale gira per tutto il sud ovest degli Stati Uniti. Inizia a incidere per la Liberty e lancia singoli quali Touch Me e Willingly cantati insieme alla nuova moglie Shirlie Collie. Nel ’64 ormai membro del Grand Ole Opry di Nashville passa a incidere per la RCA. È questo il periodo delle polemiche per il suo stile non fedele ai canoni del country tradizionale e presto Nelson si stancherà del poco fruttuoso contratto con la RCA e di Nashville.


=== Anni '70 ===
Proprio nel ’70 Nelson ha l’occasione di cambiare vita approfittando dell’incendio della propria casa e torna nel Texas a Austin dove incide il 33 giri "Yesterday's Wine" considerato dallo stesso cantante uno dei suoi migliori capolavori musicali (miscela di country, honky tonk, western swing, gospel e blues). Sempre con la RCA incide "Phases & Stages" che vende più di quattrocentomila copie. È proprio quest’alta vendita che spinge la Columbia a ingaggiare Nelson che sale di prepotenza nelle classifiche country e in quelle rock grazie all'album "Red Headed Stranger" e al singolo “ Blue Eyes Crying In The Rain”. E la sua conferma arriva nel ’76 con la raccolta di vecchie canzoni incise con la RCA e brani di Waylon Jennings: "Wanted! The Outlaws" che oltre ad aver venduto un milione di copie è il primo disco country di platino.
Ormai è tutta discesa per il cantante che consolida la sua musica detta outlaw con altri album di successo "The Troublemaker", "Stardust" e il disco di platino "Willie & Family Live" . Gli anni ’70 sono quindi la consacrazione del cantante diventato ormai una super star a tutti gli effetti. Termina infatti il decennio cantando con celebrità quali Kris Kristofferson, George Jones, Ernest Tubb e insieme a Leon Russell conclude un tour lungo due stagioni.


=== Anni '80 ===
Sono gli anni in cui la musica forte e decisa di Nelson si trasforma in più leggera. “On The Road Again”, “Always On My Mind” e “To All The Girls I’ve Loved Before” (quest’ultima cantata con Julio Iglesias) e il cd "Tougher Than Leather" sono i successi dei primi anni ’80. Ma è nell’85 che insieme a Waylon Jennings, Kris Kristofferson e Johnny Cash Nelson incide uno dei più bei dischi del periodo: "Highwayman". Nel solito anno a Champaign, Illinois, per aiutare i coltivatori del Midwest, Nelson organizza il "Farm Aid" (ricordando il Live Aid di Bob Geldof).
Nel 1985 partecipa ad USA for Africa, un supergruppo di 45 celebrità della musica pop tra cui Michael Jackson, Diana Ross, Lionel Richie, Stevie Wonder e Bruce Springsteen, cantando We Are the World prodotta da Quincy Jones e incisa a scopo benefico. I proventi raccolti con We Are the World furono devoluti alla popolazione dell'Etiopia, afflitta in quel periodo da una disastrosa carestia. Il brano vinse il Grammy Award come "canzone dell'anno", come "disco dell'anno", e come "miglior performance di un duo o gruppo vocale pop".
Nella seconda parte del decennio Nelson continua a incidere molti album, continuando a inserire nelle sue canzoni il nuovo sound più leggero e lontano dai grandi successi degli anni ’70.
Nel 1989 Bono Vox scrive per lui "Slow Dancing" ( nel 1997 Willie Nelson registrerà questa canzone in studio, insieme agli U2, Mickey Raphael e Brian Eno). "Slow Dancing" si trova nel B side di "If God Will Send His Angels" (U2).


=== Anni '90 ===
Gli anni ’90 si aprono con l’uscita di altri album quali "Born For Trouble" e "Highwaymen 2" (con i soliti interpreti del primo). Nelson è poi costretto a incidere un disco per riparare a una serie di evasioni fiscali con l’IRS (ufficio imposte statunitensi) da cui deriva il titolo dell’album "Who’ll Buy My Memories-The Irs Tapes". Successivamente il disco "Across The Borderline" è considerato fra le migliori opere del cantante che da ora in poi si fa produrre da Don Was. Dopo l’uscita di "Healing Hands Of Time" dove sono presenti alternative versioni dei suoi classici (“Crazy”, “ Healing Hands Of Time”, “Funny How Time Slips Away”) incide il terzo e il miglior capitolo degli Highwaymen ("The Road Goes On Forever") e una raccolta di cover minori degli anni ’50 e ‘60 ("Just One Love").
Nel 1994 duettò con il mitico cantante Frank Sinatra in A foggy day, che uscì nel disco Duets II, il penultimo album di The Voice. Nel ’96 il nuovo disco "Spirit" è il primo album di un artista country ad essere pubblicato dalla Island. “I Thought About You, Lord”, “Your Memory Won’t Die In My Grave”, “She Is Gone” sono le canzoni di maggior successo di questo disco, scarni nella strumentazione quanto profondi a livello di songwritting.
La discografia di Nelson si arricchisce di anno in anno di pubblicazioni delle più varie come "Night And Day" (disco unicamente strumentale), "Milk Cow Blues" (con ospiti come B.B.King e Dr. John) o album dal vivo come "Live And Kickin'" fatto per festeggiare i 70 anni del cantautore dove partecipano cantanti quali Ray Charles, Eric Clapton, Paul Simon e molti altri. Nel 1997 Bono Vox degli U2 scrive per Willie Nelson "Slow Dancing",


=== 2000 ad oggi ===
L'ultimo brano "My Medicine" di Nelson uscito nel 2008 vede una particolare collaborazione insieme al rapper losangelino Snoop Dogg.
Nel 2015 pubblica l'album "Django and Jimmie” insieme a Merle Haggard.


== Premi e riconoscimenti ==
Il suo nome è stato inserito nella Songwriters Hall of Fame


== Discografia ==


=== Album studio ===


=== Album live ===
1966 - Country Music Concert
1976 - Willie Nelson Live
1978 - Willie and Family Live
2002 - All of Me - Live in Concert
2002 - Willie Nelson & Friends - Stars & Guitars
2003 - Live and Kickin'
2004 - Live at Billy Bob's Texas
2004 - Outlaws and Angels
2005 - Songs for Tsunami Relief: Austin to South Asia
2011 - Here We Go Again: Celebrating the Genius of Ray Charles (con Wynton Marsalis e Norah Jones)


=== Raccolte ===
Lista parziale
1975 - What Can You Do to Me Now
1977 - Willie - Before His Time
1980 - Always
1980 - His Very Best
1981 - Greatest Hits (& Some That Will Be)
1985 - Half Nelson
1994 - Super Hits
1998 - 16 Biggest Hits
2001 - All the Songs I've Loved Before: 40 Unforgettable Songs
2003 - The Essential Willie Nelson
2008 - Legend: The Best of Willie Nelson
2009 - Naked Willie
2009 - Lost Highway


=== Album collaborativi ===
Lista parziale
1976 - Wanted! The Outlaws (con Waylon Jennings, Jessi Colter e Tompail Glaser)
1978 - Waylon & Willie (con Waylon Jennings)
1980 - San Antonio Rose (con Ray Price)
1982 - WWII (con Waylon Jennings)
1983 - Pancho & Lefty (con Merle Haggard)
1983 - Take It to the Limit (con Waylon Jenning)
1984 - Music from Songwriter (con Kris Kristofferson)
1991 - Clean Shirt (con Waylon Jennings)
1998 - VH1 Storytellers: Johnny Cash & Willie Nelson (con Johnny Cash)
2007 - Last of the Breed (con Merle Haggard e Ray Price)
2008 - Two Men with the Blues (con Wynton Marsalis)
2009 - Willie and the Wheel (con Asleep at the Wheel)


== Note ==
^ a b c (EN) Stephen Thomas Erlewine, Willie Nelson su AllMusic, All Media Network.
^ My Way - Nuovo album di Willie Nelson e Merle Haggard.


== Altri progetti ==

 Wikimedia Commons contiene immagini o altri file su Willie Nelson


== Collegamenti esterni ==
(EN) www.willienelson.com Il sito ufficiale
(EN) Willie Nelson in Internet Movie Database, IMDb.com Inc.Wayne Newton, nato Carson Wayne Newton e poi divenuto noto come Mr. Las Vegas (Norfolk, 3 aprile 1942), è un cantante e attore statunitense.


== Biografia ==
Nacque in Virginia da Patrick e Evelyn Marie "Smith". Nel corso della sua carriera ha tenuto oltre 30.000 concerti a Las Vegas nell'arco di circa 40 anni. Ciò fece sì che gli venisse affibbiato il soprannome di Mr. Las Vegas. Fra i suoi maggiori successi si ricordano "Daddy Don't You Walk So Fast" (suo più grande successo, giunto al #4 su Billboard nel 1980, e la sua versione vocale di "Red Roses for a Blue Lady" (1965). Però è noto al grande pubblico per la canzone "Danke Schoen" che portò al successo nel 1963.
Oltre alla principale attività di cantante è stato anche attore interpretando diversi film. Interprete anche della canzone Heart della quale Rita Pavone fece la sua fortunata cover Cuore.


== Discografia ==


=== Singoli ===


== Filmografia ==
80 Steps to Jonah (1969)
Una pazza giornata di vacanza (Ferris Bueller's Day Off, 1986)
007 - Vendetta privata (Licence to Kill, 1989)
Le avventure di Ford Fairlane (The Adventures of Ford Fairlane, 1990)
Destino trasversale (The Dark Backward, 1991)
Kickboxing mortale (Best of the Best 2, 1993)
La notte del fuggitivo (Night of the Running Man, 1995)
Las Vegas - Una vacanza al casinò (Vegas Vacation, 1997)
Ocean's Eleven - Fate il vostro gioco (Ocean's Eleven, 2001) (cameo)
American Party - Due gambe da sballo (Who's Your Daddy?, 2003)
La vita secondo Jim (According to Jim, 2003) (cameo)
Tutto in famiglia (My Wife and Kids, 2004) (cameo)
Se ti investo mi sposi? (Elvis Has Left the Building, 2004) (cameo)
Smokin' Aces (2006) (cameo)
Una notte da leoni (The Hangover, 2009) (cameo)


== Doppiatori italiani ==
Lucio Saccone in: 007 - Vendetta privata
Sergio Di Giulio in: Tutto in famiglia
Eugenio Marinelli in: La vita secondo Jim


== Note ==
^ Wayne Newton Biography
^ Genealogy.com: Ancestry of Wayne Newton
^ Wayne Newton - Songs
^ Joseph Murrells, The Book of Golden Discs, 2nd, London, Barrie and Jenkins Ltd, 1978, p. 83, ISBN 0-214-20512-6.


== Altri progetti ==

 Wikimedia Commons contiene immagini o altri file su Wayne Newton


== Collegamenti esterni ==
(EN) Wayne Newton in Internet Movie Database, IMDb.com Inc.
Sito web di Wayne Newton
Newton rolling in dough, 31 ottobre 1999
Intervista alla CNNWolfgang Amadeus Mozart, nome di battesimo Joannes Chrysostomus Wolfgangus Theophilus Mozart (Salisburgo, 27 gennaio 1756 – Vienna, 5 dicembre 1791), è stato un compositore, pianista, organista, violinista e clavicembalista austriaco, a cui è universalmente riconosciuta la creazione di opere musicali di straordinario valore artistico. Mozart è annoverato tra i più grandi geni della storia della musica, dotato di raro e precoce talento.
Iniziò a comporre prima di aver compiuto i sei anni (la sua prima composizione, un minuetto per clavicembalo, risale al gennaio 1762), e morì all'età di trentacinque anni, lasciando pagine indimenticabili di musica. È stato definito dal Grove Dictionary come "il compositore più universale nella storia della musica occidentale": la sua produzione comprende musica sinfonica, sacra, da camera e opere di vario genere.
Fu il primo, fra i musicisti più importanti, a svincolarsi dalla servitù feudale e a intraprendere una carriera come libero professionista.
La musica di Mozart è considerata la "musica classica" per eccellenza: egli è infatti il principale esponente del classicismo settecentesco, i cui canoni principali erano l'armonia, l'eleganza, la calma imperturbabile e l'olimpica serenità.


== Il nome ==
I nomi assegnati al piccolo Mozart furono:
Joannes Chrysostomus, perché il bambino nacque il 27 gennaio, giorno di san Giovanni Crisostomo.
Wolfgangus (letteralmente: «camminare come un lupo»), nome del nonno materno, Wolfgang Nikolaus Pertl (1667 - 1724).
Theophilus, nome del padrino, Johann Theophilus Pergmayr, commerciante e consigliere civico.
Il padre Leopold chiamava familiarmente suo figlio Wolferl. Il nome Amadeus è la traduzione latina del nome Theophilus (dal greco Θεόφιλος Theophilos, cioè «colui che ama Dio» o anche «colui che è amato da Dio»); successivamente (dal 1771) fu chiamato anche Amadè. Nei primi anni il padre usò inoltre, in alcune lettere, la versione tedesca del nome, ossia Gottlieb. Sembra che Mozart patisse una certa insofferenza per la desinenza '-us' apposta alla fine dei suoi nomi, tanto che a volte si firmava con enfasi scherzosa: Wolfgangus Amadeus Mozartus.


== La vita ==


=== La nascita e la famiglia ===

Wolfgang Amadeus Mozart nacque al numero 9 di Getreidegasse a Salisburgo, capitale dell'arcivescovato di Salisburgo, all'epoca territorio sovrano appartenente al Sacro Romano Impero nel Circolo Bavarese. Wolfgang fu battezzato il giorno dopo la sua nascita presso la cattedrale di San Ruperto.
La notizia della nascita di Wolfgang venne data dal padre Leopold in una lettera del 9 febbraio 1756 a un amico di Augusta, Johann Jakob Lotter:
I genitori di Wolfgang avevano quasi la stessa età (la madre differiva dal marito di un solo anno) ed erano personaggi attivi dell'epoca: il padre Leopold, compositore e insegnante di musica, ricopriva l'incarico di vice Kapellmeister presso la corte dell'arcivescovo Anton von Firmian; la madre Anna Maria Pertl (1720- 1778) era figlia di un prefetto.
Dei sette figli di Leopold e Anna Maria, Wolfgang a parte, l'unica non morta durante l'infanzia era la sorella maggiore Maria Anna (1751–1829), detta Nannerl o Nannette.


=== Genio precoce (1756-1769) ===

Il bambino dimostrò un talento per la musica tanto precoce quanto straordinario, un vero e proprio bambino prodigio: a tre anni batteva i tasti del clavicembalo, a quattro suonava brevi pezzi, a cinque componeva. Esistono vari aneddoti riguardanti la sua memoria prodigiosa, la composizione di un concerto all'età di cinque anni, la sua gentilezza e sensibilità, la sua paura per il suono della tromba. Inoltre aveva la capacità di riconoscere l'altezza dei suoni (il cosiddetto orecchio assoluto).
Leopold definiva suo figlio come "il miracolo che Dio ha fatto nascere a Salisburgo" ed è ragionevole ritenere che il grandissimo talento mostrato dal piccolo Amadeus abbia motivato nel padre una responsabilità molto grande, oltre quella di un semplice genitore o insegnante. Contrariamente a quanto riportato da alcuni, tra cui la figlia Nannerl, Leopold continuò a svolgere con cura i suoi servizi a corte, ma dedicò grandissima energia, molto tempo e denaro nell'educazione musicale dei figli, anche con diversi viaggi in Europa che oltre a segnarlo fisicamente hanno probabilmente arrestato l'avanzamento della sua carriera professionale a corte.
Quando non aveva neppure cinque anni, il padre portò Amadeus e la sorella, pure assai dotata, a Monaco, affinché suonassero per la corte del Principe elettore bavarese Massimiliano III; alcuni mesi dopo, andarono a Vienna, dove furono presentati alla corte imperiale e in varie case nobiliari.
Verso la metà del 1763 egli ottenne il permesso di assentarsi dal suo posto di vice Kapellmeister presso la corte del principe vescovo di Salisburgo.
Tutta la famiglia intraprese così un lungo viaggio nel continente, che durò più di tre anni. I Mozart soggiornarono nei principali centri musicali dell'Europa occidentale della seconda metà del Settecento: Monaco di Baviera, Augusta, Stoccarda, Mannheim, Magonza, Francoforte, Bruxelles e Parigi (dove trascorsero il primo inverno), poi la lunga sosta a Londra fino al luglio del 1765, quindi di ritorno attraverso L'Aja, Amsterdam, Parigi, Lione, la Svizzera e infine il rientro a Salisburgo nel novembre 1766.

Mozart suonò nella maggior parte di queste città, da solo o con la sorella, ora presso una corte, ora in pubblico, ora in una chiesa. Le lettere che Leopold scrisse ad amici di Salisburgo raccontano l'universale ammirazione riscossa dai prodigi di suo figlio.
A Parigi incontrarono molti compositori tedeschi e qui furono pubblicate le prime composizioni di Mozart (sonate per clavicembalo e violino, dedicate a una principessa reale; cfr. KV 6-9).
A Londra conobbero, tra gli altri, Johann Christian Bach, il figlio più giovane di Johann Sebastian e una delle figure di primo piano della vita musicale londinese: sotto la sua influenza, Mozart compose le sue prime sinfonie (n. 1, n. 4 e K 19a). Seguì un'altra sinfonia durante il soggiorno a L'Aja, nel viaggio di ritorno (Sinfonia n. 5).
Dopo poco più di nove mesi trascorsi a Salisburgo, i Mozart partirono per Vienna nel settembre 1767, dove restarono per quindici mesi, escluso un intervallo di dieci settimane trascorse a Brno (Brünn) e Olomuc (Olmütz) durante un'epidemia di vaiolo. Durante questo periodo Mozart compose un dramma in latino, Apollo et Hyacinthus (rappresentato in seguito per la prima volta all'Università di Salisburgo) e un Singspiel tedesco in un atto, Bastien und Bastienne (K 50), che fu rappresentato privatamente. Maggiori speranze furono riposte nella prospettiva di vedere rappresentata nel teatro di corte un'opera buffa italiana, La finta semplice (K 51), che tuttavia vennero deluse, con grande indignazione di Leopold.
Una grande messa solenne (probabilmente la Messa solenne in Do minore "Weisenhausmesse", K 139) fu invece eseguita alla presenza della corte imperiale in occasione della consacrazione della chiesa dell'Orfanotrofio. La finta semplice venne rappresentata l'anno seguente, 1769, nel palazzo dell'arcivescovo a Salisburgo. In ottobre Mozart fu nominato Konzertmeister onorario presso la corte salisburghese.
Appena tredicenne, Mozart aveva acquisito una notevole familiarità con il linguaggio musicale del suo tempo. Le prime sonate di Parigi e Londra, i cui autografi includono l'ausilio della mano di Leopold, mostrano un piacere ancora infantile nel modellare le note e la tessitura musicale. Le sinfonie di Londra e de L'Aja attestano la rapida e originale acquisizione da parte di Mozart della musica che aveva incontrato. Analoghe dimostrazioni provengono dalle sinfonie composte a Vienna (come la Sinfonia n.6 e, specialmente, n. 8), caratterizzate da una tessitura più ricca e da uno sviluppo più approfondito. La sua prima opera italiana, poi, mostra un veloce apprendimento delle tecniche dello stile buffo.


=== Mozart in Italia (1769-1773) ===
Dal 1769 al 1773 Wolfgang effettuò con il padre tre viaggi in Italia, durante i quali suonò e ascoltò musica nelle varie città.

Primo viaggio (1769-1771):
dicembre 1769: Bolzano, Trento e Verona;
gennaio 1770: Mantova, Cremona e Milano;
marzo 1770: Lodi, Parma, Bologna e Firenze;
aprile 1770: Roma;
maggio 1770: Napoli, da cui va in gita a Pozzuoli, Baia, Pompei, Ercolano e Caserta;
giugno 1770: Roma;
luglio 1770: Spoleto, Loreto, Ancona, Senigallia, Pesaro, Rimini, Bologna;
ottobre 1770: Milano;
gennaio 1771: Torino e Milano;
febbraio 1771: Verona, Vicenza, Padova, Venezia;
marzo 1771: Padova, Verona, Salisburgo.
Secondo viaggio:
agosto 1771: Rovereto, Ala, Verona, Brescia, Milano;
dicembre 1771: Brescia, Verona, Ala, Bressanone, Salisburgo.
Terzo viaggio:
ottobre 1772: Bressanone, Trento, Rovereto, Ala
novembre 1772: Verona, Milano
marzo 1773: Verona, Trento, Bressanone, Salisburgo.


==== Primo viaggio ====


===== Milano =====

I soggiorni milanesi diventeranno un'importante esperienza formativa: Mozart (talvolta chiamato "Volgango Amadeo") rimarrà a Milano complessivamente per quasi un anno della sua breve vita. Incontrò musicisti (Johann Adolph Hasse, Niccolò Piccinni, Giovanni Battista Sammartini, Johann Christian Bach e forse anche Giovanni Paisiello), cantanti (Caterina Gabrielli) e scrittori (Giuseppe Parini, che scrisse per lui alcuni libretti).
Hasse rimase molto colpito dalle capacità del ragazzo, tanto che disse: "Questo ragazzo ci farà dimenticare tutti".
Tra le più importanti conoscenze che fece Mozart spicca quella del conte Carlo Giuseppe di Firmian, descritto come il "Re di Milano", un colto e influente mecenate. Il suo supporto sarà vitale per il successo dell'intero viaggio in Italia.
Lasciò Milano il 15 marzo 1770, per tornarci più volte in seguito. Arrivato a Lodi, sulla strada per Parma, scrisse le prime tre parti, Adagio, Allegretto e Minuetto, del Quartetto per archi n. 1, K 80, completato con il Rondò che scriverà più tardi, forse a Vienna (1773) o a Salisburgo (1774). Tornerà a Milano per rappresentare le sue opere liriche. L'ultima a debuttare in un teatro italiano fu il Lucio Silla, nel 1772.


===== Bologna =====
Un altro importante soggiorno fu quello di Bologna (in due riprese, da marzo a ottobre 1770). Ospite del conte Gian Luca Pallavicini, ebbe l'opportunità di incontrare musicisti e studiosi (dal celebre castrato Farinelli ai compositori Vincenzo Manfredini e Josef Mysliveček, fino allo storico della musica inglese Charles Burney e padre Giovanni Battista Martini). A Parma ebbe l'occasione di assistere a un concerto privato del celebre soprano Lucrezia Agujari, detta La Bastardella.
Amadeus prese lezioni di contrappunto da padre Martini, all'epoca considerato come il più grande teorico musicale e il più grande esperto d'Europa nel contrappunto barocco.


===== Firenze =====
A Firenze, grazie alla raccomandazione del conte Pallavicini, la famiglia Mozart ottenne udienza presso Palazzo Pitti con il granduca e futuro imperatore Leopoldo II. Ritrovarono a Firenze anche il violinista Pietro Nardini, già incontrato all'inizio del viaggio in Italia. Nardini e Wolfgang suonarono insieme in un lungo concerto serale al palazzo estivo del Granduca.


===== Roma =====
A Roma Mozart dà una straordinaria prova del suo genio: ascolta nella Cappella Sistina il Miserere di Gregorio Allegri e riesce nell'impresa di trascriverlo interamente a memoria dopo solo due ascolti. Si tratta di una composizione a nove voci, apprezzata a tal punto da essere proprietà esclusiva della Cappella pontificia, tanto da essere intimata la scomunica a chi se ne fosse impossessato al di fuori delle mura vaticane. L'impresa ha i caratteri dello sbalorditivo, se si pensa all'età del giovanissimo compositore e alla incredibile capacità mnemonica nel ricordare un brano che riassume nel proprio finale ben nove parti vocali. La notizia della straordinaria impresa raggiunse anche il Papa, Clemente XIV.
Il soggiorno a Roma vede Mozart impegnato in un'intensa attività compositiva. È durante questo periodo, infatti, che scrive opere come la Contraddanza K 123 (K6 73g) e l'aria Se ardire, se speranza K 82 (K6 73o).


===== Napoli =====
Dopo tale impresa i salisburghesi, passando per Sessa Aurunca e Capua, si recarono a Napoli, dove soggiornarono per sei settimane. Qui ebbero un incontro con il segretario di Stato Bernardo Tanucci e con l'ambasciatore britannico William Hamilton, che avevano già conosciuto a Londra. Mozart tenne anche un concerto al Conservatorio della Pietà dei Turchini, durante il quale qualcuno attribuì all'anello che portava al dito la genesi delle sue incredibili capacità musicali. Wolfgang se lo tolse e lo posò sulla tastiera, dimostrando che il suo talento non derivava da virtù magiche.
A parte la scaramanzia, Napoli nel 1770 era la Capitale della Musica oltre che quella di un Regno, e i Mozart ebbero modo di sondare il terreno della produzione musicale napoletana. Amadeus era attratto dagli innovatori della musica a Napoli: Domenico Cimarosa, Tommaso Traetta, Pasquale Cafaro, Gian Francesco de Majo e principalmente Giovanni Paisiello. Secondo il musicologo Hermann Abert, da Paisiello il giovane Mozart doveva apprendere diversi aspetti "[...] sia per i nuovi mezzi espressivi sia per l'uso drammatico-psicologico degli strumenti". Mozart a Napoli viene a imparare, tuttavia la città lo ignora, nonostante i positivi riscontri ottenuti dai Mozart durante il soggiorno a Bologna e a Roma.
Ferdinando IV di Borbone, all'epoca diciottenne, non lo riceve a corte se non in una visita di cortesia presso la Reggia di Portici. Per Mozart non arriva nessuna scrittura nei Teatri napoletani, nessun concerto alla corte della Capitale della Musica. La qualità e la quantità della musica prodotta a Napoli induce il padre Leopold in una lettera al figlio del 23 febbraio del 1778 ad affermare:


===== Viaggio di ritorno =====

Il viaggio di ritorno verso la casa natia iniziò con una nuova sosta a Roma, dove papa Clemente XIV gli conferì lo Speron d'Oro. Indi lasciarono Roma per recarsi sulla costa adriatica, fermandosi ad Ancona e Loreto; questo soggiorno colpì il giovane Mozart, tanto che, subito dopo il ritorno, scrisse una composizione sacra dedicata alla Madonna di Loreto dal titolo Litaniae Lauretanae Beatae Mariae Virginis, seguita tre anni più tardi, nel 1774, da una seconda.
In seguito, i Mozart si fermarono nuovamente a Bologna, dove sostarono per qualche tempo a causa di un infortunio alla gamba di Leopold Mozart. Durante questo periodo, Wolfgang compose il Minuetto per orchestra K 122 (K673t) e un Miserere in La minore, K 85 (K6 73s). Nello stesso periodo gli fu recapitato il libretto dell'opera Mitridate, re di Ponto (scritto da Vittorio Amedeo Cigna-Santi), sul quale iniziò a lavorare.
Fu probabilmente all'inizio di ottobre del 1770 che Mozart iniziò gli studi sotto Giovanni Battista Martini. Fu presso di lui che sostenne l'esame per l'aggregazione all'Accademia Filarmonica di Bologna (allora titolo ambitissimo dai musicisti europei). La prova consisteva nella redazione di un'"antifona di canto fermo" (Mozart presentò la sua opera Quaerite primum regnum, K. 86/73v). Il difficile e rigido esame dell'ancora giovane Mozart non fu particolarmente brillante (al musicista venne accreditato un "6"), tuttavia esistono prove del fatto che lo stesso Martini lo abbia aiutato in sede d'esame per favorirne la promozione. A riprova del travagliato esito, infatti, del cosiddetto compito di Mozart esistono oggi ben due copie, la prima esposta al Museo internazionale e biblioteca della musica e quella "definitiva" all'Accademia Filarmonica di Bologna.
La famiglia giunse in seguito a Milano dove, il 26 dicembre, al Teatro Regio Ducale, fu eseguita la prima rappresentazione dell'opera Mitridate, che vide Wolfgang al clavicembalo. L'evento fu un clamoroso successo, al punto che furono organizzate 22 repliche.
La tappa successiva fu costituita da un breve soggiorno a Torino, dove Mozart ebbe occasione di incontrare alcuni importanti musicisti, come il violinista Gaetano Pugnani e il quindicenne bambino prodigio Giovanni Battista Viotti. A Padova invece, Don Giuseppe Ximenes, Principe di Aragona e mecenate della musica, commissionò a Mozart un oratorio, La Betulia Liberata K 118 (K6 74c), che rimane l'unica opera di questo genere che il compositore abbia realizzato.
A marzo del 1771 i Mozart tornarono a Salisburgo, dove rimasero fino ad agosto, quando ripartirono per un secondo viaggio in Italia, di quattro mesi.


==== Secondo viaggio in Italia ====
A Milano il 23 settembre 1771 viene rappresentata l'opera Ascanio in Alba su libretto di Giuseppe Parini, per celebrare le nozze dell'Arciduca Ferdinando d'Asburgo-Este d'Austria con la Principessa Maria Beatrice Ricciarda d'Este di Modena. Nonostante il fitto programma di impegni, Mozart riuscì comunque a comporre la Sinfonia n. 13, K 112. Anche un'altra sinfonia, K 96, fu probabilmente scritta in questo periodo, nonostante rimangano ancora dubbi sulla datazione.
Nel dicembre dello stesso anno i Mozart tornarono a Salisburgo. Dopo pochi giorni, morì l'arcivescovo Sigismund III von Schrattenbach, sostituito successivamente da Hieronymus von Colloredo. Il padre Leopold, intuendo che con il nuovo arcivescovo le possibilità di promozione si sarebbero ridotte notevolmente, organizzò un terzo viaggio in Italia per sperare di trovare una degna occupazione al figlio.


==== Terzo viaggio in Italia ====

Il terzo e ultimo viaggio in Italia durò dall'ottobre del 1772 fino al marzo del 1773, periodo in cui di rilievo è la composizione e la rappresentazione dell'opera Lucio Silla a Milano.
Dopo un iniziale insuccesso, questa opera seria divenne ancor più rappresentata e apprezzata della precedente e applaudita Mitridate, re di Ponto.
Stante questo successo, Leopold sperò di ottenere un posto per il figlio Wolfgang presso la corte del Granduca Leopoldo I di Toscana. Nell'attesa di avere udienza presso il granduca, Wolfgang compose i cosiddetti Quartetti Milanesi (dal K 155/134a al K 160/159a) e il famoso mottetto Exsultate, Jubilate, K 165. Tuttavia la risposta del granduca fu negativa. Per tale motivo, i Mozart ritornarono a Salisburgo. Né Wolfgang né Leopold sarebbero più rientrati in Italia.


=== Musicista di corte a Salisburgo (1773 - 1777) ===
Dopo il ritorno dal viaggio in Italia, Mozart fu assunto come musicista presso la corte dell'arcivescovo Colloredo. Il compositore aveva un gran numero di amici e ammiratori a Salisburgo, perciò ebbe l'opportunità di concentrare la sua attività compositiva su numerosi generi, tra cui varie sinfonie (alcune delle quali appunto chiamate da Alfred Einstein Sinfonie Salisburghesi: la n. 22, n. 23, n. 24, n. 26 e n. 27), sonate, quartetti per archi, messe, serenate e alcune opere minori. Tra aprile e dicembre 1775 Mozart sviluppò un certo entusiasmo per i concerti per violino e orchestra, componendone cinque di seguito (poi rimasti gli unici di questo genere concepiti dal musicista). Gli ultimi tre (n. 3 K 216, n. 4 K 218, n. 5 K 219) attualmente sono tra i più eseguiti del repertorio mozartiano.
Nel 1776 il suo interesse si spostò sui concerti per pianoforte, tra i quali è degno di rilievo il Concerto per pianoforte e orchestra n. 9 "Jeunehomme", considerato dai critici un'opera cardine dell'evoluzione stilistica del compositore.
Nonostante il successo artistico, lo scontento di Mozart verso Salisburgo crebbe sempre di più, e aumentarono gli sforzi per la ricerca di una posizione alternativa. Una delle ragioni si può ricercare nel basso stipendio che percepiva (150 fiorini all'anno). Un altro motivo era l'assenza di commissioni per opere, genere a cui invece Mozart amava dedicarsi. La situazione peggiorò con la chiusura del teatro di corte nel 1775.
Due viaggi interruppero il lungo periodo salisburghese, entrambi con lo scopo di trovare una nuova occupazione: Mozart visitò Vienna con il padre dal 14 luglio al 26 settembre 1773, e Monaco dal 6 dicembre 1774 al marzo del 1775. Nessuno dei due soggiorni fu fruttifero, nonostante il successo della première dell'opera La finta giardiniera, a Monaco.


=== Mannheim e Parigi (1777-1780) ===
Nell'agosto 1777 Mozart chiese all'arcivescovo il permesso di assentarsi da Salisburgo e il 23 settembre, accompagnato dalla madre, partì alla ricerca di nuove opportunità, in un viaggio che lo avrebbe portato a visitare Augusta, Mannheim, Parigi e Monaco.
Mozart e la madre si recarono in primo luogo ad Augusta, facendo visita ai parenti paterni; qui Wolfgang iniziò una vivace amicizia con la cugina Maria Anna Thekla (con la quale in seguito tenne una corrispondenza piena di umorismo allegro e osceno con frequenti riferimenti coprofili e coprofagi).

Alla fine di ottobre Mozart e la madre giunsero a Mannheim, la cui corte dell'Elettore Palatino era una delle più famose ed evolute in Europa sul piano musicale. Mozart vi soggiornò per più di quattro mesi, durante i quali divenne amico di vari musicisti, insegnò musica e suonò. Fu a Mannheim che Mozart si innamorò di Aloysia Weber, un soprano, seconda delle quattro figlie di un copista di musica. In questa città si dedicò anche alla composizione, con la stesura della Sonata per pianoforte n. 7, dei Concerti per flauto e orchestra n. 1 e n. 2 e di altre composizioni minori.
A Mannheim, però, Mozart non riuscì a trovare impiego, per cui partì per Parigi, insieme a sua madre, il 14 marzo 1778.
In una delle sue lettere si cita un possibile incarico da organista presso la Reggia di Versailles, ma Mozart non si mostrò disponibile ad accettarlo. Presto si ritrovò nei debiti e dovette impegnare alcuni suoi oggetti di valore.
Tra le composizioni più famose scritte durante il viaggio a Parigi si ricordano la Sonata per pianoforte n. 8 K. 310/300d e la Sinfonia n. 31 (anche chiamata, appunto, Parigi); la prima fu eseguita per la prima volta a Parigi il 12 giugno 1778, la seconda il 18 dello stesso mese.
Il giorno della prima della sinfonia, il 18 giugno, sua madre era seriamente malata. Secondo Halliwell, si ritardò a chiamare un medico a causa della mancanza di liquidità. Anna Maria Pertl coniugata Mozart, morì il 3 luglio 1778 e fu sepolta nel cimitero di Saint Eustache; al suo funerale erano presenti solo il figlio Wolfgang e l'amico Heina.
Durante il soggiorno a Parigi, Leopold negoziava con l'arcivescovo la riassunzione del figlio alla corte di Salisburgo. Con l'aiuto della nobiltà locale, fu offerto a Wolfgang un posto come konzertmeister e organista di corte, con un salario annuo di 450 fiorini. Dopo aver lasciato Parigi nel settembre 1778, sostò a Mannheim e a Monaco, serbando ancora qualche speranza di ottenere qualche incarico al di fuori di Salisburgo. A Monaco, in particolare, incontrò nuovamente Aloysia, nel frattempo divenuta una cantante di successo, che però non si dimostrò più interessata al compositore.


=== Rottura con l'Arcivescovo e permanenza a Vienna (1780-1781) ===
A metà gennaio del 1779 Mozart tornò a Salisburgo e il 17 accettò la nomina a organista di corte; nel periodo 1779-80 la sua attività compositiva fu regolare e la sua produzione musicale manifestò una maggiore maturità acquisita grazie all'esperienza fatta durante l'ultimo viaggio all'estero. Fra le sue opere più notevoli di questo periodo si trovano tre importanti sinfonie (Sinfonia n. 32 in sol maggiore K 318, Sinfonia n. 33 in si bemolle maggiore K 319 e Sinfonia n. 34 in do maggiore K 338), oltre alla cosiddetta serenata "Posthorn" K 320, alla Sinfonia concertante per violino, viola e orchestra in mi bemolle maggiore K 364 e alla Messa in do maggiore K 317 detta "dell'Incoronazione"; al di là delle apparenze, tuttavia, lo stato d'animo del compositore non era affatto tranquillo.
Il suo padrone, l'arcivescovo Hieronymus von Colloredo, non era propriamente un oscurantista: aderiva al programma di riforme promosse dall'imperatore Giuseppe II, favoriva la cultura e la ricerca e il suo governo manifestava una certa apertura sul piano politico e religioso. Attuò però una politica di tagli e di riduzioni di spese nell'ambito delle istituzioni musicali cittadine, fra l'altro chiudendo gli spazi riservati al teatro musicale; negli anni precedenti Mozart si era lamentato più volte, nelle sue lettere, della scarsa considerazione in cui Colloredo teneva la musica e i musicisti e del fatto che a Salisburgo non si potessero rappresentare né ascoltare opere liriche.
Dopo il suo ritorno a Salisburgo, il massimo desiderio di Mozart era quello di comporre melodrammi, e in particolare opere italiane, un genere musicale per il quale egli si sentiva particolarmente portato; era dai tempi della Finta giardiniera, cioè da sei anni, che Mozart non si cimentava in questo tipo di opere. Dopo il ritorno da Parigi, però, e fino all'estate del 1780, il catalogo mozartiano registra due soli tentativi nel campo della musica per il teatro: l'incompiuto Zaide e le musiche di scena per il dramma Thamos, re d'Egitto.
Verso la fine dell'estate 1780, la corte di Monaco commissionò a Mozart la realizzazione dell'opera seria Idomeneo, ossia Ilia ed Idamante; Mozart iniziò a comporla nel mese di ottobre e il 5 novembre 1780 partì per Monaco, con il permesso, da parte dell'arcivescovo, di rimanervi sei settimane allo scopo di ultimare l'opera e curarne l'allestimento.
Il 29 gennaio 1781 Idomeneo andò in scena; nulla sappiamo di certo sul suo esito (comunque l'opera fu replicata il 3 febbraio e il 3 marzo); nemmeno si conosce il motivo per il quale Mozart, contrariamente alle sue aspettative, non riuscì a ottenere un impiego come compositore presso la corte di Monaco.
Mozart partì da Monaco il 12 marzo alla volta di Vienna, obbedendo a un ordine dell'arcivescovo che proprio in quel periodo si era recato nella capitale e desiderava ora farvi esibire i propri musicisti di corte; in tal modo l'arcivescovo contava di accrescere il proprio prestigio nei confronti dell'aristocrazia viennese.
Il 16 marzo 1781 Mozart giunse a Vienna. Ora Mozart accusava apertamente l'avarizia e l'ingiustizia dell'arcivescovo, chiedeva rispetto per la sua dignità d'artista e soprattutto non intendeva più accettare che Colloredo lo trattasse come un servo; agli inizi di maggio, dopo un litigio con l'arcivescovo, Mozart presentò per iscritto a quest'ultimo le proprie dimissioni. Sulle prime, le dimissioni non furono accettate; il camerlengo dell'arcivescovo (conte Karl Joseph Felix Arco), d'accordo con Leopold Mozart, tentò più volte di convincere Wolfgang a ritirare le proprie dimissioni, ma senza successo; alla fine, in un ultimo, teso colloquio, lo spazientito conte Arco buttò letteralmente fuori Mozart con una pedata nel fondoschiena. Mozart narrò l'episodio al proprio padre in una risentita lettera datata 9 giugno:

Nei primi giorni del maggio 1781, Mozart andò ad abitare in una stanza in affitto a casa della madre di Aloysia Weber, la signora Maria Caecilia Stamm vedova Weber; quest'ultima viveva a Vienna assieme alle tre figlie nubili, Josepha, Sophie e Constanze; con Constanze Weber, allora diciannovenne, Mozart di lì a poco si fidanzò. La coppia, nonostante la contrarietà di Leopold Mozart, si sposò a Vienna, nella cattedrale di Santo Stefano, il 4 agosto 1782. Constanze ebbe numerose gravidanze, ma solo due figli sopravvissero fino all'età adulta, Carl Thomas e Franz Xaver Wolfgang.
Nel corso del 1781 Mozart completò una serie di sei importanti Sonate per violino e pianoforte (K 296, K 376, K 377, K 378, K 379, K 380), dedicate alla sua allieva Josepha Auernhammer e pubblicate alla fine di novembre dall'editore Artaria & C. Fra le altre composizioni di quest'anno spiccano due serie di Variazioni per pianoforte, rispettivamente K 265 e K 353, nonché la Serenata in mi bemolle maggiore K 375. È incerto se la Serenata in si bemolle maggiore K 361 "Gran Partita" sia stata composta quasi del tutto a Monaco prima del marzo 1781 e poi completata a Vienna, oppure se appartenga interamente al periodo viennese.


==== Il ratto dal serraglio ====
Il 16 luglio 1782, al Burgtheater di Vienna, ebbe luogo con successo la prima rappresentazione de Il ratto dal serraglio, primo importante capolavoro nel genere del Singspiel. Il libretto, ambientato in Turchia, è venato di comicità popolare e, in una certa misura, attinge agli stereotipi sul mondo musulmano diffusi nell'Europa dell'epoca; tuttavia nella vicenda (particolarmente nella figura del magnanimo pascià Selim) trovano espressione le idee umanitarie e cosmopolitiche, improntate alla tolleranza, proprie dell'Illuminismo. Con quest'opera, Mozart conferisce per la prima volta a un Singspiel un'eccezionale e inedita abbondanza e complessità di contenuti musicali, specialmente nella scrittura delle parti per l'orchestra. Ciò forse impressionò il pubblico dell'epoca, se è vero l'aneddoto tradizionale secondo cui l'imperatore Giuseppe II avrebbe rimproverato a Mozart di avere adoperato "troppe note" - suscitando così l'orgogliosa risposta del compositore: "neanche una più del necessario, Maestà".
La composizione del Ratto dal serraglio diede l'occasione a Mozart di enunciare, in una lettera a suo padre, quello che viene considerato un principio cardine della sua poetica teatrale. A proposito dell'aria di Osmin (personaggio negativo, che in questo brano esprime sentimenti di rabbia e di odio), Mozart scrive:
All'estate del 1782 risale l'importante Sinfonia in re maggiore K 385 "Haffner"; dello stesso anno è anche la Serenata in do minore K 388.
Nel periodo fra l'agosto e l'ottobre 1783 Mozart e sua moglie furono ospiti a Salisburgo, dove però la coppia non riuscì a conquistarsi la benevolenza del padre e della sorella del compositore. Nella sua città natale (dove, dopo di allora, il compositore non tornò mai più) Mozart fece eseguire, il 25 agosto 1783, la Messa in do minore K 427, ove la parte di soprano fu cantata dalla stessa Constanze; tornando a Vienna, Wolfgang e Constanze passarono da Linz, dove si fermarono un mese e dove Mozart scrisse la Sinfonia in do maggiore K 425 (3 novembre 1783), fortemente influenzata da Haydn, soprattutto nel movimento finale.
Fra l'agosto e il novembre 1783 (ma la datazione è incerta) Mozart compose quattro importanti sonate per pianoforte: la Sonata n. 10 in do maggiore K 330, la Sonata n. 11 in la maggiore K 331 (il cui movimento finale è la celeberrima Marcia turca), la Sonata n. 12 in fa maggiore K 332 e la Sonata n. 13 in si bemolle maggiore K 333, quest'ultima scritta molto probabilmente a Linz nel mese di novembre.


==== La Società di musica antica ====
Alla primavera del 1782 risale l'incontro di Mozart con il barone Gottfried van Swieten, un facoltoso cultore di musica barocca. Grazie a lui, Mozart poté studiare importanti composizioni di Bach e di Haendel, poco conosciute all'epoca di Mozart, ma di cui van Swieten possedeva le partiture nella sua biblioteca; la conoscenza approfondita dei maestri del contrappunto arricchì in modo significativo il bagaglio tecnico ed espressivo del Mozart maturo. Su impulso di van Swieten, Mozart, fra l'altro, trascrisse per quartetto d'archi cinque fughe del Clavicembalo ben temperato di Bach; più tardi, nominato direttore musicale della Società di musica antica promossa dallo stesso van Swieten, Mozart riorchestrò e condusse Aci e Galatea, il Messiah, Alexander's Feast e l'Ode per il giorno di Santa Cecilia di Haendel.

La rinnovata familiarità con il contrappunto si manifestò inizialmente attraverso una serie di composizioni pianistiche in stile dotto: preludi, fughe, fantasie e suites (K 394, K 396, K 397, K 399, K 401), la cui composizione avvenne spesso su impulso della moglie Constanze, che aveva una particolare predilezione per questo stile musicale ed esortava spesso Wolfgang a scrivere fughe. La perfetta assimilazione del contrappunto bachiano si manifesta pienamente nell'Adagio e fuga in do minore per quartetto d'archi K 546 (giugno 1788), che è la trascrizione di una precedente fuga per due pianoforti.
Fra le opere che attestano il più alto livello di maturità raggiunto in questi anni dall'arte mozartiana, oltre alla già ricordata Messa in do minore K 427, si possono annoverare i sei Quartetti per archi dedicati a Haydn (K 387, K 421, K 428, K 458, K 464 e K 465).


==== L'attività di pianista-compositore ====
Nel periodo compreso fra l'inverno 1782-83 e la primavera del 1786, i Concerti per pianoforte e orchestra furono la più rilevante fonte di introiti per Mozart. In tale arco di tempo, Mozart ne compose quattordici, che lui stesso eseguì a Vienna, in veste di pianista e direttore d'orchestra, in una serie di concerti su sottoscrizione da lui stesso organizzati, riscuotendo notevole successo; nel marzo 1784 la lista degli abbonati ai suoi concerti comprendeva centosettantasei persone, fra cui molti esponenti dell'aristocrazia grande e piccola, vari alti burocrati statali nonché gli intellettuali più importanti della città. Questo periodo di fortuna, anche economica, si interruppe dopo il maggio 1786, in coincidenza con l'allestimento viennese de Le Nozze di Figaro: tale opera infatti, con i suoi fermenti di critica sociale, alienò a Mozart i favori del pubblico aristocratico e alto-borghese della capitale, il quale, da allora, iniziò a preferirgli musicisti magari meno geniali, ma artisticamente e politicamente meno inquietanti (come ad esempio Leopold Kozeluch).

I due più alti capolavori della serie sono il Concerto in re minore n. 20 K 466 e il Concerto in do minore n. 24 K 491; particolarmente importanti sono anche il Concerto in la maggiore n. 23 K 488, il Concerto in sol maggiore n. 17 K 453, il Concerto in fa maggiore n. 19 K 459 e il Concerto in do maggiore n. 25 K 503. Il Concerto in re maggiore n. 26 K 537, composto nel febbraio 1788, è detto "dell'incoronazione" in quanto fu eseguito dal suo autore a Francoforte il 15 ottobre 1790 in occasione dei festeggiamenti per l'incoronazione di Leopoldo II.
Il Concerto in re minore K 466, eseguito per la prima volta a Vienna l'11 febbraio 1785, è oggi il più conosciuto dei concerti mozartiani ed è in assoluto fra i più eseguiti di tutto il repertorio pianistico; la sua spiccata dialettica tematica e la sua intensità di sentimento ebbero una forte influenza su Beethoven, il quale, dopo la morte di Mozart, fu uno dei primi interpreti di questo concerto e per esso scrisse anche due cadenze (rispettivamente per il primo movimento e per il finale).
Fra le altre opere principali del pianismo mozartiano di questo periodo vi sono il Quartetto per pianoforte e archi in sol minore K 478, del 1785, e il Quartetto per pianoforte e archi in mi bemolle maggiore K 493, del 1786; quest'ultimo è caratterizzato da un particolare slancio innovativo che fu apprezzato anche dai contemporanei; notevole anche il Trio per pianoforte, viola e clarinetto in mi bemolle maggiore K 498, detto "delle boccette" in quanto, secondo la tradizione, sarebbe stato composto durante una partita a boccette fra amici. Il Quintetto per pianoforte, oboe, clarinetto, corno e fagotto in mi bemolle maggiore K 452 era altamente stimato dallo stesso Mozart, che lo considerò la sua migliore composizione fino ad allora.
In questi anni si collocano anche le ultime quattro Sonate per violino e pianoforte: la Sonata in si bemolle maggiore K 454 (21 aprile 1784) è dedicata alla violinista italiana Regina Strinasacchi; la Sonata in mi bemolle maggiore K 481 (12 dicembre 1785) è notevole per il suo lirismo; a esse fanno seguito l'appassionata Sonata in la maggiore K 526 (24 agosto 1787) e la Sonata in fa maggiore K 547 (26 giugno 1788).
La Fantasia in do minore K 475 per pianoforte solo e la Sonata per pianoforte n. 14 in do minore K 457 risalgono entrambe al 1785. La Sonata per pianoforte n. 15 in fa maggiore, pubblicata nel 1788, si compone di un Allegro e di un Andante K 533 composti nel gennaio 1788, e di un Rondò K 494 composto nel 1786. La Sonata per pianoforte n. 16 in do maggiore K 545 è del 26 giugno 1788, mentre la Sonata per pianoforte n. 17 in si bemolle maggiore K 570 e la Sonata per pianoforte n. 18 in re maggiore K 576 risalgono rispettivamente al febbraio e all'estate del 1789.
Dopo aver dato impulso, con Il ratto dal serraglio, allo sviluppo del genere Singspiel, Mozart offrì un altro importante contributo alla vocalità tedesca, e in particolare austriaca, con una serie di importanti Lied per voce e pianoforte, composti in gran parte dopo il 1784. Il migliore di essi è considerato Das Veilchen K 476, del 1785, su testo di Goethe; gli altri Lieder, benché penalizzati dal divario qualitativo fra la musica di Mozart e i testi (spesso mediocri) dei letterati austriaci dell'epoca, comprendono comunque alcuni capolavori come Abendempfindung K 523, Traumbild K 530, entrambi del 1787, e Sehnsucht nach dem Frühling K 596. Il tema di quest'ultimo è sostanzialmente lo stesso che appare nel rondò finale del Concerto per pianoforte e orchestra n. 27 in si bemolle maggiore K 595.


==== Le nozze di Figaro ====

Dopo il Ratto dal serraglio, e per alcuni anni, Mozart trascurò la propria vocazione di operista per dedicarsi in prevalenza alla musica strumentale; rimasero incompiuti due progetti teatrali, Lo sposo deluso e L'oca del Cairo, entrambi del periodo 1783-84.
Al carnevale del 1786 risale la messa in scena dell'atto unico Der Schauspieldirektor, commissionato a Mozart dall'imperatore Giuseppe II - assieme all'atto unico di Antonio Salieri Prima la musica e poi le parole - con l'intento esplicito di mettere a confronto i due compositori. Le due opere furono infatti eseguite l'una dopo l'altra la sera del 7 febbraio 1786 nella tenuta imperiale di Schönbrunn, entrambe con successo.
In quel periodo Mozart stava già lavorando alla composizione de Le nozze di Figaro, in collaborazione con il librettista Lorenzo Da Ponte (che nel 1783 era stato nominato poeta di corte per il teatro italiano). Il soggetto era stato scelto dallo stesso Mozart, il quale aveva chiesto a Da Ponte di preparare un libretto dalla commedia omonima di Beaumarchais; Da Ponte riuscì a vincere le resistenze opposte dalla censura imperiale solo attenuando i toni della polemica sociale, che nel testo di Beaumarchais è forte ed esplicita contro la classe nobiliare e a favore del ceto borghese emergente, mentre nel libretto di Da Ponte risulta molto più sfumata e indiretta. Nel luglio 1785 il libretto era pronto; la prima rappresentazione dell'opera si ebbe a Vienna il 1º maggio 1786, con un successo buono ma non eccezionale; l'opera non convinse la totalità del pubblico e la sera della prima si ebbero sia applausi sia fischi. Fra il 1786 e il 1791, comunque, le Nozze di Figaro totalizzarono, a Vienna, trentotto rappresentazioni (per avere un termine di paragone, si consideri che Il barbiere di Siviglia di Paisiello, considerata l'opera di maggior successo nella Vienna dell'epoca, ebbe in tale città sessanta repliche fra il 1783 e il 1791). Tuttavia gli incassi di Mozart come operista durante tutto il 1786 non bastarono a compensare i mancati introiti derivanti dalla drastica riduzione della sua attività concertistica; inoltre, laddove come pianista Mozart era stato economicamente del tutto autonomo, adesso non lo era più come compositore di opere, in quanto doveva dipendere, per il loro allestimento, da impresari e direttori teatrali.
Le nozze di Figaro costituiscono un momento decisivo nella storia del teatro in musica: con esse giunse a compimento l'evoluzione (avviata da Pergolesi e proseguita da Piccinni, Paisiello e Cimarosa) in virtù della quale l'opera comica, da genere musicale considerato inferiore e popolaresco (in confronto alla pretesa superiorità artistica dell'opera seria), assurse a piena dignità estetica e divenne la più importante forma di teatro musicale, soppiantando l'opera seria grazie alla sua superiore efficacia drammatica, alla sua capacità di introspezione psicologica e alla perfetta integrazione fra testo e musica; qualità tutte che appunto in Mozart si trovano al massimo grado.
Mentre a Vienna, come si è detto, l'esordio delle Nozze di Figaro fu contrastato, l'opera ebbe un immediato e travolgente successo a Praga, dove fu allestita, presso il locale teatro italiano, dalla compagnia dell'impresario Guardasoni, nel dicembre 1786. Mozart, l'11 gennaio 1787, giunse assieme alla moglie nella capitale boema, dove poté vedere di persona la grande popolarità raggiunta dalla sua opera, la cui musica veniva eseguita anche nelle sale da ballo, come egli stesso narrò in una vivace lettera a un amico viennese:
A questo periodo dell'arte mozartiana appartiene la Sinfonia in re maggiore K 504 (6 dicembre 1786), detta anche Sinfonia di Praga, capolavoro che precorre Beethoven.
Il 28 maggio 1787 morì a Salisburgo Leopold Mozart; benché il suo testamento non ci sia pervenuto, appare probabile che egli abbia lasciato la quasi totalità delle sue sostanze alla figlia Maria Anna, praticamente diseredando Wolfgang.


==== Don Giovanni ====

Da Praga, Mozart rientrò a Vienna nel febbraio 1787, avendo firmato il contratto con Guardasoni per una nuova opera; della stesura del testo poetico si incaricò Lorenzo Da Ponte, il quale si basò principalmente sul libretto che poco tempo prima Giovanni Bertati aveva scritto per un'opera del compositore italiano Giuseppe Gazzaniga, avente lo stesso soggetto; Da Ponte completò il libretto de Il Dissoluto punito ossia il Don Giovanni probabilmente nel giugno 1787; Mozart ne compose la musica fra l'estate e l'autunno; la storica prima rappresentazione ebbe luogo a Praga il 29 ottobre 1787.
All'anno 1787 appartengono due capolavori nel genere della serenata: Uno scherzo musicale in fa maggiore K 522 (14 giugno) è una brillante satira musicale che prende di mira la mediocrità e l'incompetenza dei compositori alla moda nella Vienna dell'epoca; la Piccola serenata notturna in sol maggiore K 525 (agosto) è oggi una delle composizioni mozartiane più popolari e più universalmente note. Degno di menzione è anche l'ammirevole Divertimento per violino, viola e violoncello in mi bemolle maggiore K 563 del 1788.
Il 7 dicembre 1787 l'imperatore Giuseppe II nominò Mozart compositore di corte, con una retribuzione di ottocento fiorini l'anno (il suo predecessore Gluck, da poco deceduto, ne aveva presi duemila). Si trattò comunque, per Mozart, di un incarico poco impegnativo, che consistette principalmente nella fornitura periodica di musica per i balli di corte.
Ancora una volta, all'entusiastica accoglienza di un'opera mozartiana da parte del pubblico praghese fece da contrappeso un assai più tiepido riscontro a Vienna, dove il Don Giovanni, allestito il 7 maggio 1788, fu un sostanziale insuccesso; l'opinione del pubblico fu che si trattasse di una musica troppo difficile, anche se parte della critica ne riconobbe subito la qualità superiore.
Il Don Giovanni è comunemente considerato uno dei massimi capolavori, non solo dell'arte musicale, di tutti i tempi. Una sua caratteristica consiste nella prodigiosa compresenza di comicità e tragedia; il protagonista, Don Giovanni, figura inizialmente negativa, raggiunge in modo paradossale una statura eroica nelle ultime scene del dramma, ove il suo ostinato e coraggioso rifiuto di pentirsi (pur di fronte alla imminente prospettiva della dannazione eterna, minacciatagli dalla sovrannaturale apparizione della statua semovente del Commendatore) può apparire quale emblema di rivolta laica e illuministica contro il trascendente. Il finale del secondo atto supera i limiti formali dell'opera settecentesca, realizzando l'assoluta adeguazione della musica all'azione drammatica e aprendo in questo modo la via al teatro musicale del Romanticismo.
A partire dal biennio 1786-87 Mozart iniziò ad avere crescenti problemi economici; le sue entrate diminuirono complessivamente di circa un terzo rispetto al 1784, per poi calare ulteriormente nel 1788 e nel 1789; Mozart cominciò allora a chiedere denaro in prestito, come è attestato da una drammatica serie di lettere (più di venti) che il compositore scrisse al commerciante Michael Puchberg fra il 1788 e il 1791. Va detto che le finanze di Mozart scontarono anche l'effetto di una congiuntura economica sfavorevole: la guerra contro la Turchia ebbe pesanti ripercussioni sulla vita musicale viennese fra il 1788 e il 1791, portando, fra l'altro, a una drastica diminuzione generale dell'attività concertistica. Di fatto, non risulta che Mozart abbia più tenuto concerti a Vienna dopo l'estate 1788; calarono fortemente anche i guadagni che Mozart traeva dalla pubblicazione delle sue composizioni.
All'estate 1788 risale la composizione dei tre ultimi capolavori sinfonici: la Sinfonia in mi bemolle maggiore K. 543 (26 giugno), la Sinfonia in sol minore K. 550 (25 luglio) e la Sinfonia in do maggiore K. 551 (10 agosto). Questa trilogia costituisce il vertice artistico del sinfonismo settecentesco; la Sinfonia in do maggiore si distingue per le sue vaste proporzioni e per l'imponenza architettonica del suo finale fugato.


==== Il viaggio verso Berlino ====

L'8 aprile 1789 Mozart partì da Vienna per un lungo viaggio verso la Germania settentrionale, alla ricerca di nuovi incarichi e di nuovi introiti. Fu il 10 aprile a Praga; il 12 a Dresda, dove tenne alcuni concerti in forma privata; il 20 a Lipsia, dove ebbe modo di leggere alcune partiture di Bach conservate nella Thomaskirche; il 26 fu a Potsdam, dove, a quanto sembra, non riuscì a ottenere udienza dal re Federico Guglielmo II; l'8 maggio ritornò a Lipsia, città nella quale, il 12, diede un concerto pubblico alla Gewandhaus, in cui furono eseguite due sinfonie non identificate, due concerti per pianoforte e orchestra, due arie con orchestra, cantate dalla soprano Josepha Duschek, e dove probabilmente improvvisò al pianoforte; ma gli incassi della serata non furono per nulla buoni. Mozart era da tempo particolarmente legato alla Duschek, ed è possibile che fra i due ci sia stato, durante questo viaggio, qualcosa di più di una semplice amicizia.
Il 19 maggio fu a Berlino, città in cui forse assistette a una rappresentazione del Ratto dal serraglio e dalla quale scrisse alla moglie di aver ricevuto incarico dalla corte di scrivere sei quartetti per archi e sei sonate facili per pianoforte (ma la circostanza che egli abbia realmente ricevuto tale commissione regia è posta in dubbio da alcuni studiosi, dato che di tale incarico non si trova traccia in nessun altro documento che non sia di mano dello stesso Mozart). Il musicista, comunque, completò solo tre quartetti per archi, i suoi ultimi, conosciuti come Quartetti prussiani (K. 575, K. 589 e K 590), che furono pubblicati postumi e senza alcuna dedica. Tornò a Vienna il 4 giugno 1789; il suo viaggio era stato infruttuoso dal punto di vista economico, e aveva forse avuto l'effetto di intaccare la serenità del suo matrimonio.


==== Così fan tutte e il viaggio a Francoforte ====
Il 1790 fu un anno particolarmente difficile per Mozart. La sua reputazione di eccellente compositore era ormai consolidata a livello europeo, ma in patria una parte di quello che era stato il suo pubblico ormai non lo seguiva più, anche perché Mozart non si preoccupava affatto di compiacerlo; raramente e malvolentieri, infatti, acconsentiva a scrivere musica banale, finalizzata al solo successo commerciale. Inoltre la sua produzione, benché mantenesse un livello qualitativo sempre molto elevato, ebbe un vero e proprio crollo quantitativo nel corso del 1790, un'epoca relativamente alla quale il suo catalogo registra non più di una dozzina di nuove composizioni: fu il periodo di minore produttività in tutta la sua maturità di compositore. Si è ipotizzato che in questo periodo egli fosse affetto da depressione.

Il 26 gennaio, al Burgtheater di Vienna, ebbe luogo la prima rappresentazione di Così fan tutte ossia La scuola degli amanti, dramma giocoso su libretto di Lorenzo Da Ponte; l'opera fu replicata nove volte nel corso dell'anno. Basata su un soggetto originale dello stesso Da Ponte, essa esprime due differenti aspetti del razionalismo illuminista: da una parte, l'amara ironia e lo scetticismo riguardo al cuore umano propri di Voltaire; dall'altra, la rivendicazione del sentimento erotico nella sua genuina naturalità, al di là delle convenzioni sociali, derivante da Rousseau.
Il 20 febbraio moriva l'imperatore Giuseppe II, che era stato il più importante dei sostenitori di Mozart: con l'insediamento del suo successore, Leopoldo II, il compositore non fu più tra i favoriti presso la corte, dove le sue richieste di nuovi incarichi non furono accolte.
Nel 1790 fu uno dei cinque compositori che realizzarono il singspiel La pietra filosofale, su libretto di Emanuel Schikaneder; l'opera venne musicata, oltre che da Mozart, dallo stesso Schikaneder, da Franz Xaver Gerl, Johann Baptist Henneberg e Benedikt Schack; la prima si ebbe al Theater auf der Wieden l'11 settembre 1790. A lungo si è ritenuto che il contributo di Mozart a tale opera si fosse limitato a un solo duetto; un manoscritto ritrovato nel 1996, però, fa supporre che l'apporto del musicista di Salisburgo sia stato più consistente.
Mozart non fu tra i compositori invitati a presenziare alla cerimonia d'incoronazione del nuovo imperatore, che doveva aver luogo in ottobre a Francoforte; decise comunque di parteciparvi a proprie spese; nella città tedesca tenne un concerto il 15 ottobre, il cui cartellone comprendeva una sinfonia non identificata, due Concerti per pianoforte e orchestra (K 459 e K 537), alcune arie e un'improvvisazione pianistica; l'esito, dal punto di vista economico, ancora una volta non fu buono. Mozart comunque proseguì il viaggio, toccando Magonza il 16 ottobre, Mannheim il 23, Monaco il 29; in quest'ultima città il 4 o 5 novembre suonò a un concerto in onore del re di Napoli Ferdinando IV; il 10 novembre (senza essere passato da Salisburgo) era di nuovo a Vienna; il viaggio non aveva migliorato la sua situazione economica, ma l'avere incontrato molti vecchi amici a Mannheim e a Monaco lo aveva forse aiutato a uscire dal suo stato depressivo.
Alla fine di ottobre del 1790 l'impresario britannico Robert May O' Reilly offrì a Mozart l'opportunità di soggiornare a Londra fino all'estate successiva con il compito di comporre almeno due opere teatrali, dietro un compenso equivalente a circa tremila fiorini; non si sa per quale motivo Mozart abbia rifiutato tale vantaggiosa offerta, che avrebbe risolto gran parte dei suoi problemi finanziari: forse perché ciò avrebbe comportato una lunga separazione da Constanze (la quale, a causa della sua salute malferma, non avrebbe potuto seguire il marito a Londra), o forse perché a quell'epoca Mozart contava già con certezza su future opportunità di guadagno rimanendo a Vienna. Forse, più semplicemente, Mozart non se la sentiva di emigrare all'estero, sconvolgendo la sua vita e le sue abitudini solo per inseguire delle prospettive di carriera, per quanto allettanti.


==== Gli ultimi capolavori ====
L'inizio del 1791 vide Mozart superare la propria crisi creativa e tornare ai suoi abituali livelli di produttività, come è attestato dalla serie di capolavori che costellano il suo ultimo anno: fra essi il Concerto per pianoforte e orchestra n. 27 in si bemolle maggiore K 595 (5 gennaio), il Quintetto per archi in mi bemolle maggiore K 614 (12 aprile), il mottetto Ave verum corpus K 618 (giugno), il Concerto per clarinetto e orchestra K 622 (7 ottobre). Anche la sua situazione economica cominciò a migliorare: fra l'altro, alcuni mecenati ungheresi e olandesi sottoscrissero in suo favore, impegnandosi ad acquistare sue composizioni per cifre ragguardevoli; il 9 maggio la città di Vienna lo nominò assistente Kapellmeister presso la cattedrale di Santo Stefano, incarico onorifico che però preludeva alla nomina a maestro di cappella (retribuito duemila fiorini annui) non appena il posto si fosse reso vacante.
Fu probabilmente all'inizio di maggio che Mozart iniziò a comporre Il flauto magico, Singspiel su libretto di Emanuel Schikaneder; intorno alla metà di luglio gli pervenne, dall'impresario Guardasoni, la commissione per un'opera seria italiana da mettere in scena a Praga, La clemenza di Tito.
Sempre nell'estate del 1791 un aristocratico musicista dilettante, un certo conte Walsegg, tramite un suo emissario, commissionò a Mozart una messa da requiem, alla condizione che l'incarico dovesse rimanere segreto e che il committente restasse anonimo; ciò in quanto era intenzione del conte Walsegg di far passare l'opera come propria. Non è chiaro se Mozart conoscesse l'identità e le intenzioni del suo committente; in ogni caso egli, già impegnato nella composizione del Flauto magico e della Clemenza di Tito, non poté dedicarsi subito a scrivere il Requiem.
Fra il 28 agosto e il 15 settembre Mozart fu a Praga, dove si svolgevano le cerimonie per l'incoronazione di Leopoldo II a re di Boemia; il 6 settembre, al teatro nazionale, ebbe luogo la prima rappresentazione della Clemenza di Tito, alla presenza della coppia imperiale e con la direzione dell'autore, ma con esito non molto favorevole; è rimasto tristemente famoso il rozzo giudizio dell'imperatrice Maria Luisa, che definì l'opera "una porcheria tedesca" e in una sua lettera affermò che "la musica era così brutta che ci addormentammo tutti".

Immediato, vasto e crescente successo ottenne invece Il flauto magico: alla prima rappresentazione, che si svolse, sotto la direzione del compositore, al Freihaustheater di Vienna il 30 settembre 1791, seguirono centinaia di repliche nel corso degli anni '90. L'euforia di Mozart per il successo della sua opera è testimoniata dalle ultime lettere che il compositore scrisse alla moglie, che in quel periodo si trovava in villeggiatura a Baden.
La musica dell'ultimo Mozart sembra mostrare una tendenza ad allontanarsi dalle forme codificate del classicismo (come la sinfonia, la sonata e il quartetto), per indirizzarsi invece verso brani d'occasione, apparentemente minori, a volte alquanto anomali dal punto di vista timbrico e formale; è il caso della Fantasia in fa minore K 608 e dell'Andante in fa maggiore K 616, entrambi per organo meccanico; dell'Adagio e rondò in do minore K 617 per glassarmonica, flauto, oboe, viola e violoncello, scritto per la virtuosa cieca Marianne Kirchgessner; dello stesso Ave verum corpus K 618, scritto per il coro della scuola elementare di Baden. Nel Flauto magico questa attenzione dell'ultimo Mozart per l'umile e il marginale trova la sua più compiuta realizzazione; scritto per un teatro di periferia e rivolto a un pubblico popolare, Il flauto magico esprime, in un linguaggio musicale trasparente e accessibile a tutti, la stessa filosofia giusnaturalistica che già aveva ispirato opere come Il ratto dal serraglio e Le nozze di Figaro: la fede nella bontà originaria degli esseri umani e nella felicità da raggiungere attraverso l'affetto e la solidarietà fra le persone, è la fondamentale filosofia mozartiana che nel Flauto magico si manifesta attraverso (e a volte nonostante) i complessi simboli dell'ideologia massonica cui è improntato il libretto di Schikaneder.
Prima del 15 novembre 1791 Mozart mise da parte il Requiem e scrisse l'ultima sua opera compiuta, la Piccola cantata massonica K 623; il 20 novembre cadde malato.


=== Mozart massone ===
Mozart entrò nella Massoneria dopo il proprio trasferimento a Vienna, mentre la sua carriera di musicista era al culmine del successo. Venne iniziato come "apprendista" il 14 dicembre 1784, nella loggia "Zur Wohltätigkeit" ("Alla beneficenza”). Il compositore, in poco tempo, percorse tutto il cammino iniziatico della massoneria: il 7 gennaio del 1785 fu elevato al grado di "compagno" e forse il 13 gennaio (la data non è certa) divenne "maestro". Suo padre Leopold venne iniziato nella stessa loggia il 6 aprile 1785, il 16 aprile passò al grado di "compagno" e il 22 divenne "maestro".
L'11 dicembre 1785 l'imperatore Giuseppe II fece emanare un decreto, il Freimaurerpatent, in virtù del quale le otto logge massoniche di Vienna furono accorpate in sole due, denominate rispettivamente "Alla nuova speranza incoronata" e "Alla verità", e assoggettate a uno stringente controllo da parte del governo; in seguito a questo provvedimento Mozart venne a far parte della loggia "Alla nuova speranza incoronata".
Fra gli scopi dichiarati di tale decreto vi era quello di limitare l'influenza dell'ordine dei Rosacroce, di tendenza mistica ed esoterica; perciò i massoni di tendenza razionalista inizialmente accolsero con favore il Freimaurerpatent; tuttavia in seguito apparve chiaro che l'assoggettamento della massoneria al controllo governativo aveva anche l'obiettivo di frenare l'attività dell'ala più illuminista e più anticlericale, che faceva capo all'ordine degli Illuminati, considerato pericoloso per l'ordine costituito. Difatti dopo il Freimaurerpatent l'ordine degli Illuminati cessò praticamente di esistere a Vienna, molti di loro (fra cui alcuni cari amici di Mozart) uscirono dalla massoneria, e la stessa loggia "Alla verità" fu ufficialmente chiusa nel 1789.
La loggia "Alla beneficenza", di cui faceva parte Mozart prima del Freimaurerpatent, era praticamente dominata dagli Illuminati, ed egli stesso ebbe stretti legami con appartenenti a tale ordine, come Ignaz von Born e Joseph von Sonnenfels. Sembra che Mozart abbia avuto simpatie per gli Illuminati, anche se molto probabilmente non entrò mai a far parte del loro ordine. Comunque Mozart continuò a far parte della massoneria anche dopo che ne furono usciti gli Illuminati, sebbene, a quanto pare, la sua partecipazione alle attività della loggia sia diminuita fra il gennaio 1786 e il gennaio 1791.
L'appartenenza massonica di Mozart non fu solo per adesione formale, ma trasse fondamento in profondi convincimenti esoterici e spirituali, che egli tradusse in musica, nelle opere che più si riallacciano ai simboli e agli ideali massonici: fra questi, resta impareggiabile la simbologia del Flauto Magico. È simbolico il carattere di progressione delle terze parallele, che contraddistingue la parte finale dell'opera K 623. Il carattere massonico di tali composizioni si esprime a volte nella scelta delle tonalità (con predilezione di mi bemolle) e nei timbri, dove è predominante la presenza di strumenti a fiato e voci maschili.
All'universo della musica massonica appartengono, fra le altre opere, la Cantata K 471 del 1785, l'Adagio per 2 clarinetti e 3 corni di bassetto K 411 dello stesso anno e la Musica Funebre Massonica K 477 (pure questa del 1785), oltre alla Piccola Cantata Massonica K 623 del 1791.
Nel suo ultimo anno di vita Mozart riprese a comporre molta musica d'ispirazione massonica; oltre al Flauto magico e alla Piccola cantata massonica, sopra citati, è degna di nota la cantata per tenore e pianoforte Die ihr des unermeßlichen Weltalls Schöpfer ehrt ("Voi che onorate il creatore dell'universo infinito") K 619, su testo di Franz Heinrich Ziegenhagen. Ziegenhagen era un socialista utopista, esponente dell'Illuminismo radicale ed egualitario; il suo testo (messo in musica da Mozart nel luglio 1791) è un'appassionata perorazione a favore della tolleranza religiosa, contro il fanatismo, contro il militarismo e a favore della pace fra i popoli:


=== Malattia e morte (1791) ===

Mozart morì nella sua casa a Vienna il 5 dicembre 1791, cinque minuti prima dell'una di notte. La salma fu portata alla Cattedrale di Santo Stefano il 6 dicembre; il corpo venne poi sepolto, lo stesso giorno o forse la mattina del 7, in una fossa comune del Cimitero di St. Marx, a quanto pare senza che nessuno della famiglia di Mozart, né dei suoi amici o conoscenti, fosse presente (le testimonianze dei contemporanei tentano di giustificare questo fatto assumendo che al momento del funerale ci fosse maltempo, ma quest'ultima circostanza è stata posta in dubbio in epoca moderna). Si trattò di un funerale di terza classe, vale a dire del più economico possibile (a eccezione del funerale per i poveri, che era gratuito); forse tale tipo di funerale era stato scelto dallo stesso Mozart, seguendo le sue convinzioni illuministiche che potrebbero averlo indotto a disprezzare, alla stregua di un retaggio della superstizione, sia le cerimonie funebri troppo sfarzose sia il conforto della Chiesa (fra l'altro, Mozart non aveva chiesto, né ricevuto, l'estrema unzione).

L'esatto luogo di sepoltura di Mozart non è stato mai identificato. Vi sono a Vienna ben due monumenti funerari del compositore in due diversi cimiteri, uno presso il Cimitero di St. Marx e un altro presso il Cimitero centrale (Zentralfriedhof).
La malattia e la morte di Mozart sono state e sono tuttora un difficile argomento di studio, oscurato da leggende romantiche e farcito di teorie contrastanti. Gli studiosi sono in disaccordo sul corso del declino della salute di Mozart, in particolare sul momento in cui Mozart divenne conscio della sua morte imminente e se questa consapevolezza influenzò le sue ultime opere.
Anche l'effettiva causa del decesso di Mozart è materia di congettura. Il suo certificato di morte riporta hitziges Frieselfieber (“febbre miliare acuta”, che allora era considerata contagiosa, o “esantema febbrile”), una definizione insufficiente a identificare la corrispettiva diagnosi nella medicina odierna. Sono state avanzate diverse ipotesi, dalla trichinosi all'avvelenamento da mercurio, alla febbre reumatica o, più recentemente, la sifilide. La pratica terapeutica del salasso, all'epoca diffusa, è menzionata come concausa della morte. Una serie di ricerche epidemiologiche eseguite nel 2009 da un gruppo di patologi austriaci e olandesi, che si sono soffermati a studiare tutte le principali cause di decesso della popolazione negli ultimi anni di vita di Mozart, porta a ritenere che - con grande probabilità - il compositore sia morto per una nefrite acuta conseguente a una glomerulonefrite a eziologia streptococcica.

Mozart morì lasciando incompiuto il Requiem, il cui completamento fu affidato dalla moglie del compositore in un primo tempo al musicista Joseph Eybler, il quale, tuttavia, ben presto si fece indietro. Fu allora chiamato il giovane compositore Franz Xaver Süssmayr, allievo e amico di Mozart che terminò il lavoro, completando le parti non finite e scrivendo ex novo quelle inesistenti.
Nel 1809 Constanze Weber, la vedova, si risposò col diplomatico danese Georg Nikolaus von Nissen (1761–1826), grande ammiratore di Mozart e autore di una delle prime biografie dedicate al musicista. Per questo lavoro di sicuro Nissen attinse a testimonianze di Constanze, la quale, però, non può essere considerata una fonte del tutto attendibile. Ad esempio dalle lettere scritte da Mozart ad amici e familiari (alla stessa Constanze, ad esempio) Nissen e Constanze cancellarono spesso le parti più scurrili e ciò nel chiaro intento di idealizzare la figura del compositore.


== La carriera di Mozart come libero artista ==
La scelta di Mozart, nel maggio 1781, di abbandonare il servizio presso la corte dell'arcivescovo di Salisburgo fu gravida di conseguenze non solo per lui, ma anche per la condizione sociale dei musicisti in generale: infatti era la prima volta (perlomeno nell'ambiente musicale di lingua tedesca) che un compositore della sua statura si affrancava dal vincolo di sudditanza feudale alla Chiesa o alla classe nobiliare e decideva di lavorare come libero professionista, soggetto solamente alla legge della domanda e dell'offerta; di lì a poco, tale nuova posizione sociale costituì il presupposto indispensabile per l'affermarsi in musica dell'individualismo romantico.
Fino all'epoca di Mozart, infatti, in tutti i territori che già avevano fatto parte dell'antico Sacro Romano Impero, musicisti di estrazione borghese come lui (e come suo padre Leopold) potevano trovare una degna collocazione sociale solamente impiegandosi in pianta stabile presso una delle molte corti aristocratiche o delle istituzioni a esse collegate; il loro ruolo sociale era dunque subalterno all'aristocrazia di corte, ed era sostanzialmente equiparato a quello del personale di servizio. Leopold Mozart, anche se malvolentieri, si era alla fine adattato a questo tipo di collocazione sociale, e si aspettava che anche suo figlio facesse carriera come musicista di corte, tutt'al più in una corte più grande e più ricca di quella di Salisburgo; ma Wolfgang, da quando fu maggiorenne, non poté più accettare interiormente tale condizione di sudditanza, che gli appariva umiliante in modo intollerabile e che sviluppò in lui un permanente stato d'animo di rancore profondo nei confronti della nobiltà di corte. La personale rivolta di Mozart contro le costrizioni derivanti dal servizio a corte trovò infine espressione nella sua decisione di dimettersi dal suo impiego e di guadagnarsi da vivere come libero artista.
Circa l'effettivo successo economico della carriera di Mozart nei suoi ultimi dieci anni di vita si trovano, nella letteratura biografica, valutazioni molto contrastanti. La visione prevalente per tutto l'Ottocento e per gran parte del Novecento fu che Mozart, sostanzialmente, perse la sua partita e che concluse la propria avventura umana e professionale con un fallimento e nella più nera miseria. Tale è la versione che appare, ad esempio, negli scritti di Massimo Mila, e che si trova sintetizzata da una diffusa enciclopedia la quale, ancora nel 1995, scriveva che Mozart morì "senza mai conoscere il vero successo".
Secondo il sociologo Norbert Elias, Mozart intraprese il suo rischioso progetto di vita come libero artista in un momento, e in un luogo, in cui non esistevano ancora le condizioni storiche per la sua riuscita: non esisteva ancora, infatti, un mercato musicale pienamente sviluppato; l'editoria musicale era ai suoi inizi, così come lo era l'attività concertistica modernamente intesa (nella maggior parte del territorio di lingua tedesca, i concerti e le opere erano tuttora finanziati e allestiti da esponenti della classe nobiliare e per un pubblico composto per lo più da invitati). Tutte queste condizioni non sussistevano ancora nella Vienna di Mozart, ma vennero a realizzarsi in gran parte solo pochi anni dopo la sua morte, quando ebbe inizio la carriera del giovane Beethoven.
È stato anche osservato che, nei suoi primi anni viennesi, Mozart aderì al programma di modernizzazione dello Stato e della società asburgica promosso dall'imperatore Giuseppe II; l'imperatore intendeva fra l'altro (secondo i canoni del dispotismo illuminato) limitare i poteri dell'aristocrazia feudale, i cui abusi Mozart condannò ne Le nozze di Figaro. Ma il consenso e la protezione, a lui accordati entro certi limiti dalla corte viennese, non costituirono tuttavia - secondo questa interpretazione - una base sufficientemente solida per l'attività professionale di Mozart; inoltre la novità e la complessità del suo linguaggio musicale non furono pienamente compresi nemmeno dalla corte dell'Imperatore, abituata a musiche di più facile accessibilità (pochi mesi dopo la morte di Mozart trionfò a Vienna Il matrimonio segreto di Cimarosa) e al minore impegno compositivo profuso da musicisti di secondaria importanza come Martín y Soler e Dittersdorf.
A partire dagli anni '70 del Novecento, tuttavia, la visione tradizionale di un Mozart morto in miseria fu corretta da una serie di studi i quali puntualizzarono come il compositore guadagnasse in realtà, nei suoi anni viennesi, cifre sempre molto considerevoli (pur dilapidandone gran parte nel gioco d'azzardo). La valutazione di Maynard Solomon è che Mozart ebbe un momentaneo declino di popolarità nel periodo tra il 1788 e il 1790, e che in particolare nel 1790 la crisi delle sue finanze si accentuò fino a sfiorare pericolosamente il crollo definitivo; tuttavia, sempre secondo Solomon, tale periodo di difficoltà ebbe fine nel 1791, anno in cui la ripresa della fortuna, anche economica, di Mozart fu bruscamente troncata solo dalla morte improvvisa del compositore.


== Lista parziale delle composizioni per genere ==
Le composizioni di Mozart spaziano in tutti i generi musicali del suo tempo: la musica sacra, l'oratorio, la sinfonia, il concerto per strumento solista e orchestra, la musica da camera, la sonata per pianoforte e il lied. Mozart è fra i musicisti maggiormente eseguiti non solo in Austria (in particolare a Salisburgo), ma anche nelle sale da concerto di tutto il mondo.


== Lista di tutte le composizioni in ordine cronologico ==
L'elenco di tutte le composizioni musicali di Wolfgang Amadeus Mozart, disposte in ordine cronologico, è il cosiddetto "Catalogo Köchel". Esso prende il nome da Ludwig von Köchel, che ne pubblicò la prima edizione nel 1862. A essa hanno fatto seguito numerose edizioni rivedute. Ogni opera di Mozart viene dunque comunemente designata con un numero preceduto dall'abbreviazione K o KV, in entrambi i casi indicante Köchel Verzeichnis (Catalogo Köchel in tedesco).


== Lo stile mozartiano ==
Le composizioni di Mozart e di Haydn appartengono a un periodo storico - la seconda metà del XVIII secolo - durante il quale avvenne nella musica occidentale l'evoluzione dal cosiddetto stile galante a un nuovo stile, detto in seguito classico, che avrebbe accolto in sé anche gli elementi contrappuntistici, che caratterizzavano la tarda musica barocca e proprio in reazione alla cui "complessità" si era sviluppato lo stile galante.

Lo stile della musica di Mozart non solo segue da vicino lo sviluppo dello stile classico, ma senza dubbio contribuisce in modo fondamentale a definirne le caratteristiche, in modo tale da poter essere considerato esso stesso l'archetipo. Mozart fu uno straordinario compositore che si dedicò con apparente semplicità a tutti i principali generi dell'epoca: scrisse un gran numero di sinfonie, opere, concerti per strumento solista, musica da camera (fra cui quartetti d'archi e quintetti d'archi) e sonate per pianoforte. Benché per nessuno di questi generi si possa affermare che egli fu il "primo autore", per quanto riguarda il concerto per pianoforte si deve riconoscere che esso deve a Mozart, autore e interprete delle proprie composizioni, il grandioso sviluppo formale e di contenuti che avrebbe caratterizzato questo genere nel secolo successivo. Lo stesso Beethoven nutriva grande ammirazione per i concerti per pianoforte mozartiani, che furono il modello dei suoi concerti, in modo particolare i primi tre per pianoforte. Mozart rinnova il genere musicale del concerto: il discorso musicale si svolge come dialogo paritario fra due soggetti di uguale importanza, il solista e l'orchestra. Mozart scrisse concerti per pianoforte, violino, flauto, oboe, corno, clarinetto, fagotto. Mozart scrisse anche un gran numero di composizioni sacre, fra cui messe, e composizioni più "leggere", risalenti per lo più al periodo salisburghese, come le marce, le danze, i divertimenti, le serenate e le cassazioni. I tratti caratteristici dello stile classico possono essere ritrovati senza difficoltà nella musica di Mozart: chiarezza, equilibrio e trasparenza sono elementi distintivi di ogni sua composizione. Tuttavia l'insistenza che a volte viene data agli elementi di delicatezza e di grazia della sua musica non riesce a nascondere la potenza eccezionale di alcuni dei suoi capolavori, quali il concerto per pianoforte n. 24 in do minore K. 491, la Sinfonia n. 40 in sol minore K. 550, e l'opera Don Giovanni. A questo proposito Charles Rosen ha scritto:
Soprattutto nell'ultimo decennio di vita Mozart esplorò l'armonia cromatica con una intensità raramente ritrovata in altri compositori del suo tempo.
Scrive Hermann Abert:
Fin da fanciullo Mozart aveva mostrato che era capace di ricordare e imitare senza alcuna difficoltà la musica che aveva l'occasione di ascoltare. I suoi numerosi viaggi consentirono al giovane compositore di far sua una rara collezione di esperienze attraverso le quali Mozart creò il suo unico linguaggio compositivo. La ricerca critica e musicologica sull'opera di Mozart è al centro del monumentale lavoro in cinque volumi Mozart - Sa vie musicale et son oeuvre (1912-1946) di Teodor de Wyzewa e Georges de Saint-Foix. Attraverso un metodo di analisi scrupolosa delle influenze dovute all'ambiente musicale col quale Mozart si confrontò nel corso della sua breve vita, i due musicologi arrivarono a suddividere l'opera di Mozart in 34 fasi stilistiche diverse, ciascuna di esse sotto l'influenza di un dato modello. Questo "approccio riduttivo" tuttavia è stato in seguito criticato e messo in discussione, fra gli altri da Paumgartner:
Mozart era ancora bambino durante il soggiorno a Londra quando incontrò Johann Christian Bach e ascoltò la sua musica. A Parigi, Mannheim e Vienna egli ascoltò i lavori dei compositori attivi in quei luoghi così come la famosa orchestra di Mannheim. In Italia ebbe modo di conoscere e approfondire la ouverture italiana e l'opera buffa dei grandi maestri italiani del settecento, e questa esperienza sarebbe stata di fondamentale importanza nello sviluppo successivo della sua musica. Sia a Londra sia in Italia, lo stile galante dominava la scena: uno stile semplice, quasi da musica leggera, caratterizzato da una predilezione per le cadenze, da una enfasi sulle frasi nella tonalità fondamentale-dominante-sottodominante (escludendo così altri accordi), e dall'uso di frasi simmetriche e di strutture articolate in modo chiaro.
Lo stile galante, che fu l'origine dello stile classico, era nato come reazione alla "eccessiva complessità" della tarda musica barocca. Alcune delle sinfonie giovanili di Mozart hanno la forma di ouverture in tre movimenti nello stile italiano; molte di queste sono "omotonali", ossia tutti i tre movimenti sono nella stessa tonalità, essendo il movimento lento centrale nella relativa tonalità minore. Altri lavori "imitano" la stile di Johann Christian Bach, mentre altri ancora mostrano la semplice forma bipartita in uso fra i compositori viennesi.
Passando dalla giovinezza alla prima maturità Mozart iniziò a inserire alcune delle caratteristiche fondamentali dello stile barocco all'interno delle proprie composizioni. Per esempio, la sinfonia n. 29 in la maggiore K 201 impiega nel primo movimento un tema principale in forma contrappuntistica e sono presenti anche sperimentazioni con frasi di lunghezza irregolare. A partire dal 1773 appaiono nei quartetti dei movimenti conclusivi in forma di fuga, probabilmente influenzati da Haydn, che aveva incluso finali in questa forma nei quartetti dell'opera 20. L'influenza dello stile Sturm und Drang, che preannuncia col suo carattere la futura era Romantica è evidente in alcune delle composizioni di quel periodo di entrambi gli autori, fra cui spicca la sinfonia n. 25 in sol minore K 183, la prima delle due uniche sinfonie in tonalità minore scritte da Mozart.
Mozart fu anche uno dei grandi autori di opere; egli passava con grande facilità e naturalezza dalla scrittura strumentale a quella vocale. Le sue opere appartengono ai tre generi principali in voga alla fine del Settecento: l'opera buffa (Le nozze di Figaro, Don Giovanni e Così fan tutte), l'opera seria (Idomeneo e La clemenza di Tito) e il Singspiel (Il ratto dal serraglio e Il flauto magico). In tutte le sue grandi opere Mozart impiega la scrittura strumentale per sottolineare lo stato psicologico dei personaggi e i cambiamenti di situazione drammatica. La scrittura operistica e quella strumentale si influenzano a vicenda: l'orchestrazione via via più sofisticata che Mozart adotta per le composizioni strumentali (sinfonie e concerti in primo luogo) viene adottata anche per le opere, mentre l'uso particolare che egli fa del colore strumentale per evidenziare gli stati d'animo ritorna anche nelle ultime composizioni non operistiche.


== Mozart e i compositori contemporanei ==


=== Joseph Haydn ===

Una grande amicizia e reciproca stima contraddistingue il legame che unisce Mozart a Haydn nonostante quest'ultimo fosse di ben ventiquattro anni più anziano. Non è possibile stabilire con certezza quando Mozart entrò in rapporti di amicizia con Haydn ma di certo si sa che nel 1785 i due musicisti erano intimi amici, tanto da darsi del tu, ed ebbero diversi incontri in casa dei fratelli Storace, avendo occasione e di parlare di musica e di eseguire insieme musica cameristica.
Mozart ebbe come intimo amico il fratello Michael Haydn e questo fatto sembra essere di non secondaria importanza per la conoscenza di Joseph. Altro fatto certo è che Haydn, dalla residenza degli Esterházy, dove prestava servizio, si recava spesso a Vienna dove Mozart si era definitivamente trasferito nel 1781.
A Haydn non poteva sfuggire la grandezza di Mozart ma non concepì questo fatto oggettivo con ostilità e invidia, bensì ne raccolse i suggerimenti compositivi. E ciò avvenne anche per Mozart che pubblicamente rese nota la sua riconoscenza a Haydn dedicandogli ben sei quartetti (K 387, K 421, K 428, K 458, K 464 e K 465) e apprezzò per tutta la vita il compositore più di ogni altro musicista del passato o a lui contemporaneo.
Mozart compose i citati quartetti tra il 1782 e il 1785 e ciò rappresenta un'eccezione per un compositore che più volte si era trovato a scrivere concerti in poche ore e che a volte mandava a memoria la propria parte in quanto presente nella sua sola testa ma non ancora riportata su uno spartito.
La ragione è semplice: i quartetti vennero scritti nel modo rivoluzionario che Haydn aveva inventato, pubblicando proprio nel 1771 i sei quartetti russi op. 33, la cui modalità di composizione venne da Haydn stesso definita "nuova e speciale maniera". La "nuova e speciale maniera" era costituita dall'abbandono dei principi compositivi del settecento (nel quartetto e in seguito nella musica da camera in generale) della melodia con accompagnamento per dare invece un ugual risalto alle quattro voci dell'organico che si trovavano ora a colloquiare in modo paritetico.
Mozart aveva quindi due problemi da risolvere, imparare a comporre nel nuovo modo e trovare quindi un proprio modo espressivo. Quale conseguenza della reciproca amicizia e stima alla posterità vennero tramandate due opere parallele e immortali. La stima che Haydn aveva di Mozart è ben descritta nelle parole che Haydn dice al padre Leopold: «Vi dico innanzi a Dio, da galantuomo, che vostro figlio è il più grande compositore che io mi conosca, di nome e di persona. Ha gusto e possiede al sommo grado l'arte del comporre».
Quando Mozart muore a soli 35 anni, Haydn si trova a Londra. Saprà della morte dell'amico e collega solo al suo rientro a Vienna (1792), rimanendone rattristato.


== Aneddotica ==
Pochi altri autori musicali hanno suggestionato la fantasia del pubblico come Mozart. Già bambino prodigio noto nelle maggiori corti d'Europa, in seguito compositore di genio e infine protagonista di una precoce e misteriosa morte: la sua vita è stata interpretata, sin dall'Ottocento, come simbolo stesso della genialità e della perfezione apollinea, idealizzando la sua figura come nessun altro autore prima o dopo di lui. Creando quindi un mito di Mozart, genio assoluto, che tuttora nell'immaginario collettivo è probabilmente più popolare delle sue stesse opere. In questo contesto non deve quindi stupire che siano fioriti aneddoti di ogni tipo sulla sua figura, miranti a sottolineare (rare volte a sproposito, ma spesso in modo esagerato) la sua genialità e la sua "unicità". Qui di seguito sono elencati alcuni fra gli aneddoti più interessanti e curiosi riguardo alla sua vita e alle sue opere.


=== La leggenda su Mozart e Salieri ===

Nel corso degli anni nacque e si diffuse la leggenda secondo cui Mozart sarebbe stato avvelenato, per gelosia, dal compositore italiano Antonio Salieri. Questa diceria, priva di fondamento, ha ispirato diversi artisti nel corso dei secoli. Il poeta e scrittore russo Aleksandr Sergeevič Puškin diede credito a queste voci, e nel 1830 scrisse Mozart e Salieri (precedentemente intitolato Invidia), un brevissimo dramma in versi, in cui un Salieri roso dalla gelosia fa commissionare da Mozart un'opera, il Requiem, per poi uccidere l'autore, spacciare il brano per suo, suonarlo al funerale di Mozart e poter sentire: «Anche Salieri è stato toccato da Dio». Per la trovata, l'autore russo si ispirò probabilmente al fatto che il Requiem di Mozart fu commissionato dal conte Franz von Walsegg, che infatti voleva spacciarlo per proprio in occasione dell'anniversario della morte della propria consorte. In merito all'opera di Puškin si è detto:
Il 25 novembre 1898, al Teatro Solodovnikov di Mosca, va in scena la prima dell'opera Mozart e Salieri del compositore russo Rimskij-Korsakov.
La musica è ispirata e dedicata al compositore Dargomyžškij, mentre il libretto è scritto da Rimskij-Korsakov stesso, basandosi sulla tragedia di Puškin, e come questa l'opera si divide in due sole scene.
La sera della prima, le variazioni sulla musica di Mozart sono eseguite dal pianista e compositore Sergej Rachmaninov.
È del 1978 un successivo adattamento della leggenda sulla fine di Mozart: con Amadeus, infatti, il drammaturgo Peter Shaffer conquista i teatri di Londra.
La vicenda prende le basi del lavoro di Puškin e ne amplia la portata. Rimane l'invidia di Salieri e il Requiem commissionato da un uomo vestito di nero (Salieri mascherato), ma il tutto viene approfondito e, soprattutto, la narrazione avviene a opera di Salieri stesso. Il testo subisce diverse modifiche, fino alla versione definitiva del 1981.
Nel 1984 il dramma di Shaffer viene portato al cinema da Miloš Forman con Amadeus, dove però vengono ammorbiditi i lati negativi del personaggio di Salieri rispetto al dramma di Puskin: anche se nella versione rimasterizzata del film del 2002 verranno ripristinate alcune scene più dure, il Salieri cinematografico (interpretato da F. Murray Abraham che vinse l'Oscar per il miglior attore) è decisamente meno negativo di quello del dramma di Shaffer e per sua decisione dato che il drammaturgo aveva curato anche la sceneggiatura del film. Va anche detto che nel film di Milos Forman a parte alcuni avvenimenti realmente accaduti nella vita di Mozart, gran parte della trama è una libera ricostruzione del personaggio molto lontana dalla realtà.


=== Prestiti da altri autori ===
Pur nell'inconfutabilità del genio mozartiano, un capitolo a parte meritano, nella sua vasta produzione artistica, i "prestiti" e le citazioni di opere altrui che si possono riscontrare nei suoi lavori. Nel noto Requiem, sono rintracciabili intere frasi musicali tratte da composizioni di Georg Friedrich Händel. La vastità di queste "citazioni" o rielaborazioni di musiche altrui è talmente ampia che il celebre compositore e critico musicale Luciano Chailly riferisce che Clementi, ristampando una sua Sonata, dovette segnalarvi in calce con comprensibile stato d'animo il celebre "plagio di Mozart".
Il musicologo Giovanni Carli Ballola arrivò ad affermare che "se Mozart fosse vissuto ai nostri tempi, avrebbe dovuto passare molto tempo, per i suoi plagi, in un'aula di Pretura". D'altra parte alla sua epoca non esisteva il concetto moderno di "copyright", sviluppatosi dalla seconda metà dell'Ottocento: tutti i musicisti riprendevano abbondantemente dai predecessori o contemporanei. Basti pensare alla grande importanza che nella musica sei-sette-ottocentesca aveva la variazione su un tema altrui (fra le tante le Variazioni su Là ci darem la mano di Chopin, tratte dal mozartiano Don Giovanni); ma nel mondo moderno, dove il plagio è un reato oltre che un peccato artistico, essa è pressoché sparita dal panorama musicale occidentale. Comunque è stata enorme l'influenza di Mozart sugli operisti napoletani e italiani in generale, compreso il grande Rossini, soprannominato "il tedeschino" in gioventù per lo studio di Mozart e altri grandi sinfonisti. Anche in ambito tedesco (dunque fondamentalmente sinfonico) Mozart fu "plagiato" da musicisti come Beethoven, che utilizzò due temi musicali mozartiani (Sonate K 332 e K 135; Fuga della Fantasia K 394) nella sua sinfonia pastorale e Felix Mendelssohn che sfruttò in diverse composizioni temi ispirati a Mozart.


=== Altre curiosità ===
Nel vasto repertorio di aneddoti che circondano la vita del giovane Mozart, particolarmente curioso è quello che riguarda la sua visita a Roma della Pasqua del 1770. In quest'occasione l'allora quattordicenne Mozart ebbe modo di ascoltare l'esecuzione del celebre Miserere di Gregorio Allegri. Questa composizione era proprietà esclusiva della Schola Cantorum della Cappella Sistina, dalla quale era custodito gelosamente. L'esecuzione avveniva esclusivamente nel periodo pasquale a luci spente e lo spartito non poteva essere copiato né letto, pena la scomunica. La leggenda dice che il giovane Mozart, dopo averlo ascoltato una sola volta sia stato in grado di trascriverlo, a memoria, nota per nota. A questa leggenda si riconduce un secondo aneddoto: Felix Mendelssohn Bartholdy, in visita a Roma, per scommessa volle ripetere l'impresa di Mozart e, dopo un solo ascolto, fu anch'egli in grado di trascrivere fedelmente questa composizione. È bizzarro segnalare come la recente ricerca storiografica abbia scoperto che Mozart ascoltò quest'opera 2 volte prima di cimentarsi nella trascrizione, mentre al molto meno celebrato Mendelssohn fu sufficiente un solo ascolto. C'è comunque da considerare che Mozart l'ascoltò quando aveva solamente 14 anni, mentre Mendelssohn era quasi trentenne.
Mozart fece diversi viaggi in Italia, fin quando, da giovanissimo, iniziò la carriera di concertista esibendosi nelle corti d'Europa. Non deve quindi sorprendere che parlasse correttamente l'italiano (usanza allora molto diffusa nel mondo musicale), mentre più curioso è il fatto che nelle lettere egli amasse firmarsi come Amadé, francesizzando il proprio nome.
Si racconta che un giovane Mozart durante uno dei suoi concerti alla corte dell'imperatrice Maria Teresa rese omaggio a una graziosa piccola dama che si trovava tra il reale seguito, chiedendola addirittura in moglie. Quella damina sarebbe diventata la regina di Francia Maria Antonietta.
Il 12 gennaio 1782, Mozart scrisse al padre: "Clementi suona bene, fino a che guardiamo alla mano destra. La sua potenza sono i passaggi di terza. A parte questo, egli non ha un centesimo di gusto o sensibilità; in pratica è solo un puro meccanico". In una lettera successiva si spinse oltre dicendo "Clementi è un ciarlatano, come tutti gli italiani." Per contro, le opinioni su Mozart che si era fatto Clementi erano tutte entusiasticamente positive.
Mozart era particolarmente bravo a scrivere al contrario; infatti in alcune righe delle sue lettere erano scritte al contrario.


== Onorificenze ==


== Filmografia ==
Melodie eterne (Italia, 1940), film diretto da Carmine Gallone. Biografia romanzata del compositore, qui interpretato da Gino Cervi.
Mozart in viaggio verso Praga (1974), breve sceneggiato televisivo diretto da Stefano Roncoroni e prodotto dalla RAI. Tratto dall'omonimo racconto (1856) di Eduard Mörike, vede Raoul Grassilli nel ruolo di Mozart e Carmen Scarpitta nel ruolo di Constanze. Ritrae un episodio della vita del compositore, in viaggio verso Praga dove andrà in scena la prima assoluta del suo Don Giovanni.
Mozart (1982), sceneggiato televisivo, di Marcel Bluwal, coproduzione Francia, Belgio, Italia, Canada, Svizzera. Corretta miniserie di sei puntate. Il protagonista è Christoph Bantzer. Fra gli attori, tre italiani: Carlo Rivolta nel ruolo di Salieri, Stefano Satta Flores nel ruolo di Lorenzo Da Ponte e Arnoldo Foà.
Noi tre (Italia, 1984), film cinematografico, di Pupi Avati. La trama, con tratti onirici e favolistici tipici della filmografia del regista bolognese, è ispirata al soggiorno che il quattordicenne Mozart, detto Amadé (Christopher Davidson) fece nei pressi del capoluogo emiliano nel 1770, ospite del conte Gian Luca Pallavicini (Carlo Delle Piane), di sua moglie Maria Caterina (Ida Di Benedetto) e del pazzo "Signor Cugino" (Gianni Cavina), stringendo amicizia col contino Giuseppe (Dario Parisini), suo coetaneo che dapprima gli è assai ostile, e innamorandosi di Antonia Leda (Barbara Rabeschini): "Noi tre" è una frase che viene detta da Giuseppe una sera che lui, Amadé e Antonia decidono di dormire nello stesso letto. Improbabile il personaggio del padre di Amadé (Lino Capolicchio), assai lontano dal carattere austero, spigoloso e sprezzante del vero Leopold Mozart. Le musiche sono di Riz Ortolani ma non mancano, ovviamente, brani di Mozart.
Amadeus (Stati Uniti, 1984). Il film di Miloš Forman, di cui già si è parlato, ha vinto complessivamente otto Oscar fra cui quello per il miglior film. Accanto a F. Murray Abraham nel ruolo di Antonio Salieri, recitano Tom Hulce (W. A. Mozart), Elizabeth Berridge (Costanza Weber Mozart), Roy Dotrice (L. Mozart), Jeffrey Jones (imperatore Giuseppe II), Christine Ebersone (Katerina Cavalieri), Simon Callow (Immanuel Schikaneder) e, nella versione Director's Cut del 2002, pure il ballerino Kenneth MacMillan, qui solo attore istrionico.


== Lavori teatrali ==
Amadeus, di Peter Shaffer (Regno Unito, 1978), adattata al cinema nell'omonimo film di Miloš Forman.
Mozart, l'opéra rock (Francia, 2009), musical di Dove Attia e Albert Cohen. La parte di Mozart è interpretata dal cantante italiano Mikelangelo Loconte.


== Filatelia ==
Italia
07-10-1991 - Bicentenario della Morte - 800 Lire - Mozart alla spinetta (UNI n°1995);
San Marino
12-02-1998 - Don Giovanni di W.A. Mozart - Dal Foglietto dedicato ai Quattro Secoli di Opera - Compositori e Opere - (UNI n°1656 dal BF. n°61);
2006 - Anniversari d'autore - Serie di 4 valori, con francobollo dedicato a Mozart, da 1,40 € (disegnato da Paolo Conte).
Vaticano
2006 - 250º Anniversario della nascita di Mozart - Ritratto dell'artista e partitura - Francobollo da 0,60€ emesso in Foglietto di 6 esemplari;
Austria
1922 - Compositori austriaci - A profitto di opere di beneficenza - 5 Kronen Mozart - (UNI n°291);
1956 - Bicentenario della nascita di Mozart - 2,40 Scellini - Ritratto - (UNI n°857);
1969 - Centenario dell'Opera di Stato di Vienna - F.lli di opere di Mozart: Don Giovanni (UNI n°1124), Flauto Magico (UNI n°1125)-Stampato in foglietto (UNI BF.6);
1991 - Bicentenario della morte di Mozart - Foglietto di due francobolli da 5 Scellini e un chiudilettera - Ritratto eFlauto magico - (UNI n°1850 e 1851 dal BF. 15);
2006 - Anniversario della nascita di Mozart - Francobollo da 0,55 € rosso, con effigie in rilievo di Mozart;
2006 - Mozart in Wien - Francobollo precedente stampato in minifoglio di 10 - 0,55 € azzurro, con effigie in rilievo;
2006 - M2006 Salzburg - Francobollo dedicato a Mozart - form. orizzontale - 0,55 € (Mic. n°2603).
Albania
1991 - 200º Anniversario della morte di Mozart - Serie di 3 valori e 1 Foglietto, con immagini di Mozart e in sfondo partiture musicali - Francobolli da 90q., 1,20 Lek e 1,50 Lek., e Foglietto da 3 Leke - (Mic. n°2477/2479 + BF.).
Andorra francese
1991 - Francobollo dedicato all'anniversario mozartiano - 3,40 Fr. con immagini allegoriche e volto di Mozart - (YT n°408).(Esiste anche Non Dentellato, Prova di Lusso)
Belgio
1956 - 200º Anniversario della nascita di Mozart - Serie di 3 francobolli (80c.+20c., 2F.+1F. e 4F.+2F.), raffiguranti il Palazzo di Carlo di Lorena, Mozart bambino e la Regina Elisabetta con uno spartito musicale (la regina fu una grande mecenate della musica in Belgio) - (YT n°987/989) (serie emessa anche nel Congo Belga, con diciture cambiate);
1991 - Anniversario della morte di Mozart - 25 Fr. con l'effigie del compositore e partitura - (UNI n°2438). (Esiste anche non dentellato, Prova di Lusso)
Boemia e Moravia (occupazione tedesca)
1941 - 150º Anniversario della morte di Mozart - 4 valori, con chiudilettera musicale - (UNI n°69/72).
Bosnia-Herzegovina
2006 - Anniversario della nascita di Mozart - Francobollo da 1,50 con Mozart e in sfondo una partitura.
Bosnia (Serba)
2006 - Anniversario della nascita di Mozart - Francobollo Tipo del precedente, da 1,50 con Mozart e in sfondo una partitura, emesso in minifoglio, con chiudilettera di Mozart al centro.
Bulgaria
1956 - Personaggi famosi - Francobollo di Mozart 40 ct. rosa carminio (YT n°877)- (della stessa serie di 8 valori, Franklin, Rembrandt, Heine, ecc.);
1984 - Musicisti celebri - Francobollo di Mozart da 42 Ct. (serie di 6 francobolli di musicisti);
1991 - Anniversario della morte di Mozart - 62 cm. Immagine di Mozart;
27-01-2006 - Anniversario mozartiano - 1 Aeb effigie di Mozart con chiudilettera raffigurante un usignolo e musica, emesso in minifoglio.
Cecoslovacchia
1956 - Bicentenario della nascita di Mozart e Festival Int.le di Musica di Primavera, Praga - Serie di 6 valori, con varie immagini della famiglia del compositore e Teatro di Praga - Serie storica - (YT n°858/863);
1981 - Omaggio a Mozart - Volto di Mozart - 1 K. (YT n°2435).
Cipro del Nord (Turco)
1991 - Anniversari e avvenimenti - Serie di 4 valori, con un francobollo per il 200º anniversario della morte di Mozart - 1500 Lira - (UNI n°307).
Danimarca
1986 - Francobollo dedicato a Poul Reichhart, vestito da Papageno (Flauto magico), 2,80+0,50 - (YT n°860).
Francia
1957 - Serie Celebrità Straniere - Effigie di personaggi - W.A. Mozart - 25 Fr. (YT n°1137);
1991 - Bicentenario della morte di Mozart - Disegno fantastico - 2,50 Fr. (YT n°2695);
1991 - Libretto di 10 francobolli ordinari da 2,30 Fr. Le Poste avec le Train Mozart - cartoncino bianco con scritte in oro e rosso;
2006 - Anniversario mozartiano - Le opere di Mozart - Serie di 6 francobolli da 0,53 € (Don Giovanni, Le Nozze di Figaro, Il Flauto Magico, Il Ratto del Serraglio, Così fan tutte e La Clemenza di Tito) - Emessi anche in Foglietto Les Operes de Mozart;
2006 - Francobollo automatico tipo "Lisa", con firma Mozart - Salon du timbre & de l´écrit 2006 - Mozart.
Georgia
2006 - Francobollo dedicato all'anniversario di Mozart - Mozart e partitura, F.llo da 100., emesso in fogli da 20.
Germania Reich
1941 - 150º Anniversario della morte di Mozart - 6 +4 p. - (UNI n°734) - francobollo storico.
Germania
1956 - Bicentenario della nascita di Mozart - 10 p. Clavicembalo (UNI n°105);
1991 - Bicentenario della morte di Mozart - Foglietto da 100 p. Ritratto, con Papageno e manifesto del Flauto Magico - (UNI n°1403 BF. 25);
2006 - 250° della nascita di Mozart - 0,55 € Ritratto moderno.
Germania DDR
1956 - Bicentenario della nascita di Mozart - 2 valori - 10d. e 20d. (Dis. Eigler) (YT n°235 e 236)
Liechtenstein
1981 - 225º Anniversario della nascita di Mozart - Foglietto da 1 Dm., con effigie di Mozart in rosa e in sfondo, in ocra e nero, una partitura del compositore - (YT BF. n°60);
04-03-1991 - Bicentenario della morte di Mozart 90 r. - Serie di 2 francobolli (con l'80 r. S.Ignazio di Loyola) (UNI n°955).
Macedonia
2006 - 250° della nascita di Mozart - Francobollo da 60., stampato in Minifoglio.
Malta
2006 - Serie di compositori, composta da 4 francobolli e un Foglietto dedicato all'aniversario mozartiano da 50 c.
Moldavia
10-08-2006 - 250° della nascita di Mozart - Immagine di Mozart e Papageno - 4,50 L.
Monaco
16-11-1987 - Omaggio a Mozart e Berlioz - Francobollo di Mozart dedicato ai Duecento anni del Don Giovanni, 5 Fr. (YT n°1609 e 1610);
1991 - Trittico dedicato all'aniversario mozartiano - tre francobolli uniti, con immagini di Mozart, da 2 f., 2,50 f. e 3,50 f.;
2006 - Anniversario mozartiano - Francobollo da 1,22 € raffigurante Mozart (YT n°2548).
Polonia
15-02-2006 - Anniversario mozartiano - Francobollo da 2,40 Zlt. raffigurante Mozart e una allegoria con la musica.
Portogallo
2006 - Anniversario mozartiano - Francobollo da 0,60 €, raffigurante Mozart e una partitura e Foglietto da 2,75 € - (YT n°3033 e 3034).
Romania
1956 - Anniversari culturali - Personaggi famosi - Serie di 10 valori - Francobollo di Mozart, 2,55 Lei lilla - (YT n°1486);
1985 - 2 Foglietti dedicati ai grandi musicisti - Intereuropeanà 1985 - Francobollo da 3 Lei dedicato a Mozart;
2006 - Celebrazione di personalità - 50 Bani W.A. mozart, immagine del compositore - Serie di 3 francobolli di diverse personalità;
2006 - Anniversario mozartiano - n°2 Interi Postali dedicati all'aniversario mozartiano.
Serbia
2006 - Anniversario della nascita di Mozart - Francobollo da 46 d. con Mozart, stampato in minifogli con un chiudilettera al centro in alto (emesso in serie con un francobollo dedicato a Rembrandt).
Svezia
2006 - 250º Anniversario della nascita di Mozart - Francobolli Brev Inrikes, raffigurante Papageno, stampato in Foglietto di 6 valori (con effigie di Mozart).
Turchia
1991 - Bicentenario della morte di Mozart - Ritratto e partitura - 1500Lira +100 - (UNI n°2684).
Ungheria
1991 - Bicentenario della morte di Mozart - Immagini di Mozart - 2 Valori e un Foglietto da 10 Ft.
2006 - Cartolina Postale da 52 Ft. dedicata all'aniversario di Mozart.
URSS
1956 - Personalità universali - Francobollo dedicato a Mozart - Serie di 9 valori - 40 K. verde-blu (YT n°1866).
Yugoslavia
20-03-1991 - Bicentenario della morte di Mozart - Ritratto 7,50 d. - (UNI n°2361).
Ajman
1968 - Serie in Onore di Mozart - Ritratti - 6 valori - (emessa con una serie didicata a Chopin).
Armenia
2006 - Serie di 2 valori e 1 Foglietto di 4 valori, raffiguranti Mozart bambino e Mozart da grande - Singoli: 70 (form. orizzontale) e 350 (form. verticale); Foglietto raffigurante immagini di Mozart, valori da: 70, 170, 280 e 350, soggetti diversi.
Bequia (Grenadines of St.Vincent)
2006 - 250º Anniversario della nascita di Mozart - Serie di 4 Foglietti da 6 $, raffiguranti insolite immagini di Mozart, con in sfondo una partitura, una statuina, un manoscritto.
Benin
1991 - Bicentenario della morte di Mozart - Quadro di Mozart, 1000 Fr. - (YT n°697)
Cile
1991 - Foglietto in onore di Mozart - 2 valori (60 S., Mozart che compone e 200 S., Mozart suona la spinetta) - (YT n°998 e 999?).
Congo Belga
1956 - Bicentenario della nascita di Mozart - Serie del Belgio, con dicitura Congo Belge Belgisch Congo - 2 valori - (YT n°339 e 340). (Vedi Belgio e Ruanda Urundi)
Cuba
1997 - Serie Compositori celebri - Francobollo di Mozart, con una partitura manoscritta di una parte corale - F.llo da 75 l. - (YT n°3658).
Dominica
2006 - Foglietto in omaggio al 250º Anniversario mozartiano - 4 valori da 3 $, raffiguranti immagini di Mozart.
El Salvador
1991 - Anniversario della morte di Mozart - Francobollo da 1.00 C., raffigurante Mozart e una partitura - (YT n° 1123).
Fujeira
1971 - Serie di 5 francobolli e un Foglietto- Mozart e strumenti musicali - Posta ordinaria e aerea, Foglietto da 10 Ris;
Idem, Francobolli speciali - 10 Ris., in argento (YT n°727c) e in oro (YT n°727b);
Idem, Foglietto speciale - 20 Ris., stampato su foglia d'oro (YT n°727bb);
Idem, Foglietto speciale - 20 Rls., stampato su foglia d'argento (YT n°722cc).
Gambia
1993 - Serie dedicata ai grandi musicisti - Francobollo dedicato a Mozart - (Mic. n°1471). (Vedi Ghana, Grenada, Nevis)
2003 - Foglietto dedicato a Grandi Compositori - 4 valori, di cui uno dedicato a Mozart, f.llo da 25 D.
2006 - Foglietto dedicato all'anniversario mozartiano - 4 valori da 30 D., raffiguranti immagini di Mozart.
Ghana
1993 - Serie dedicata ai grandi musicisti - Francobollo dedicato a Mozart - (Mic. n°1785). (Vedi Gambia, Grenada, Nevis)
Grenada
1992 - Serie dedicata ai grandi musicisti - Francobollo dedicato a Mozart - (Mic. n°2516).
Guinea
2006 - Anniversario mozartiano - Foglietto di Omaggio a Mozart - Immagini di Mozart - 3 francobolli da: 3000, 10000 e 15000.
Guinea Bissau
2006 - Anniversario mozartiano - Serie di 4, contenuta in un foglietto (500 FCFA c'uno) contenente altrettanti chiudilettera musicali e un Foglietto "Omaggio a Mozart", con immagini di Mozart da 3000 FCFA.
Guyana
1991 - Opere e vita di Mozart (Tipo di St. Vincent), Serie di 3 valori (75$, 80$ Morte di Leopold e 100$) - (YT n°2499/2501).(Esistono anche Non Dentellati, Prove di Lusso)
2006 - Anniversario mozartiano - Foglietto di Omaggio a Mozart - varie immagini di Mozart - 4 francobolli da 190 $ l'uno.
India
1991 - Anniversario di Mozart - Francobollo del ritratto non finito di Mozart, 6,50 R. - (YT n°1484).
Israele
1991 - Anniversario della morte di Mozart - Immagine di Mozart sovrapposta, in sfondo partitura - 2 Nu., emesso anche con bandella laterale - (YT n°1101).
Liberia
2006 - Foglietto dedicato all'anniversario di Mozart - Immagine con sfondo Flauto magico, francobollo da 120 $.
Maldives
2000 - Foglietto dedicato al Millennio, composto da 20 francobolli di personaggi storici - BF. Millennium 1750-1800, con il francobollo di Mozart da 3 Rf.;
2006 - Foglietto dedicato all'aniversario mozartiano - 4 valori da 12 Rf., immagini di Mozart.
Mali
1991 - Anniversario mozartiano - Serie di 2 valori, con Mozart e strumenti - 420 Fr. e 430 Fr. (YT n°352 e 353). (Esistono Non Dentellati, Prove di Lusso)
Micronesia (Federation)
2006 - Foglietto dedicato al 250º Anniversario della nascita di Mozart - Francobollo da 2 $, rosso bruno e giallo, e sfondo con immagini su Mozart.
Mongolia
1981 - Omaggio ai grandi musicisti - Francobolli di verdi, Bartok, Tchaikovsky e Mozart - F.llo di Mozart è da 20 S., con l'immagine del compositore e una scena da un'opera (Don Giovanni??).
Mozambico
2002 - Foglietto dedicato alla Musica e alla Massoneria - Francobollo di Mozart da 88000 MT. - (nel foglietto l'immagine anche diLuciano Pavarotti).
Nevis
1993 - Serie dedicata ai grandi musicisti - Francobollo di Mozart a 6 anni, da 3 $ - (Mic. n°714).
Oman
1972 - Omaggio a Mozart - Serie di 5 valori e un Foglietto - Immagini di Mozart - Il BF. è da 2 Rls.
Palau
2006 - Anniversario mozartiano - Foglietto di Omaggio a Mozart Le nozze di Figaro - 2 $.
Perù
2006 - Anniversario mozartiano - Francobollo con Mozart e partitura - S/. 5,50.
Polinesia Francese
28-08-1991 - Anniversario della morte di Mozart - 100 fr. Mano al pianoforte e compositore nello sfondo - (YT n°389).(Esiste anche Non Dentellato, Prova di Lusso)
Port Betaald
2006 - Serie di 2 francobolli, con uno di Mozart - Profilo di Mozart.
Ras al Khaima
1972 - Serie Mozart nei quadri - 6 valori - Serie non del tutto ufficiale - Esiste Dentellata e più rara Non Dentellata;
Idem, Foglietto con la famiglia Mozart - 10 R. (Vedi catalogo Minkus).
Anni settanta - Serie di Opere Liriche - Francobollo da 2 Rivals dedicato all'opera di Mozart Il Ratto del Serraglio - Serie non ufficiale - (e annullo senza data!).
Ruanda Urundi
1956 - Bicentenario della nascita di Mozart - Serie del Belgio, con dicitura Ruanda Urundi - 2 valori - Colori cambiati - (YT n°339 e 340) - (Vedi Belgio e Congo Belga)
Senegal
1991 - Bicentenario della morte di Mozart - Effigie di Mozart, Serie di 4 (5Fr., 150Fr., 180Fr. e 220Fr.) - (YT n°943/946).
Sharjah
1970 - Omaggio a Wolfang Amadeus Mozart, quadri - Serie di 5 valori con contorno argento e Serie di 5 valori con contorno rosaceo-(YT n°643-52).
S.Tomè e Príncipe
2006 - Foglietto dedicato all'anniversario mozartiano - 4 valori (da 7000, 9000, 10000 e 14000 Db.) - Varie immagini del compositore tratte da quadri.
St. Vincent
1991 - Serie Opere e vita di Mozart - Francobolli: 1 $ Le Nozze di Figaro e 3 $ La Clemenza di Tito - (YT n°1543 e 1544). (Foglietti ???)
1993 - Serie dedicata ai Musicisti - Foglietto dedicato a Mozart, francobollo da 4 $ - (Esiste anche con la soprastampa Specimen)
St. Vincent & Grenadines
1991 - Serie Opere e vita di Mozart (come St. Vincent, altri soggetti) Francobolli: 1 $ Il Ratto del Serraglio e 3 $Dresda- (YT n°797 e 780) e 2 Foglietti: 5 $ Mozart e Salisburgo e 5 $ Mozart e Vienna - (YT n°799 e 800).
St. Vincent - Bequia
1991 - Anniversario mozartiano - Serie di 3 valori - Mozart e strumenti musicali (10 c., 75 c. e 4$) - (YT n°290-292).
Tanzania
2006 - Anniversario mozartiano - Foglietto di Omaggio a Mozart - Immagini di Mozart e Don Giovanni (con Ruggero Raimondi) - 4 francobolli da 1200/- l'uno.
Tchad
2000 - Foglietto dedicato ai grandi musicisti del millennio - Francobollo di Mozart da 100Fr. - Serie di 9 valori;
Togo
2006 - Anniversario mozartiano - Foglietto di Omaggio a Mozart, stupenda immagine di Mozart alla spinetta, chiave di violino e alcune scritte in nero - Foglietto da 1500 Fr.
Tuvalu
2006 - Anniversario mozartiano - Foglietto di Omaggio a Mozart, immagini della vita di Mozart - 4 francobolli da 1,30 $.
Viet-Nam
2006 - Anniversario mozartiano - Francobollo da 2000 d., con l'effigie di Mozart e uno sfondo verde con delle note.
Wallis et Futuna
23-09-1991 - Anniversario mozartiano - Francobollo di Posta Aerea da 500 Fr., policromo (esiste anche come Prova d'Autore, non dentellato) (YT PA n°172).
Yemen
1971 - Opere liriche - Olimpiadi di Monaco '72 - Serie di 6 - Francobollo da 6 B. dedicato a Le Nozze di Figaro;
1972 - Omaggio a Mozart e al teatro Cuvillies - Olimpiadi di Monaco '72 - Foglietto da 6 B., con l'effigie di Mozart e un'immagine del Teatro in sfondo - Nota (È probabile faccia parte della serie precedente, nonostante la data, essendo un'emissione semi-ufficiale).
Sempre nella tematica "Mozart" si può comprendere anche il francobollo emesso dall'Italia, dedicato a Salieri nel 2000 da 4800 Lire (UNI n°2539) e Il foglietto di San Marino di 3 francobolli da 1,50 € dedicato a Salieri (per l'opera Europa riconosciuta), il Teatro alla Scala e Riccardo Muti (grande esecutore di Mozart nel mondo).
Bibliografia: Catalogo Unificato (UNI), Michel (Mic.) e Yvert & Tellier (YT)


== Note ==


== Bibliografia ==


=== Testi di Mozart e testi da lui musicati ===
Wolfgang Amadeus Mozart, Lettere, a cura di Elisa Ranucci, con introduzione di Enzo Siciliano, Ugo Guanda Editore, Parma 2010, ISBN 978-88-8246-907-8
Wolfgang Amadeus Mozart, Lettere alla cugina, traduzione di Claudio Groff, postfazione di Juliane Vogel, Feltrinelli, Milano 2013, ISBN 978-88-07-90066-2
Wolfgang Amadeus Mozart, Tutti i libretti d'opera, a cura di Piero Mioli, due volumi, Newton Compton, Roma 1996; volume I ISBN 88-8183-299-2; volume II ISBN 88-8183-380-8


=== Biografie e letteratura critica ===
Bernhard Paumgartner, Mozart, trad. Carlo Pinelli, Collana Saggi n.62, Torino, Einaudi, I ed. luglio 1945; Collana Saggi n.591, Einaudi, 1978-1991; Collana ET Saggi n.205, Einaudi, 1994.
Hermann Abert, W. A. Mozart, Cliff Eisen (ed.), Stewart Spencer (trans.), New Haven, Yale University Press, 2007, ISBN 978-0-300-07223-5, OCLC 70401564.
Rudolph Angermüller, Mozart in Stanley Sadie (a cura di), The New Grove Dictionary of Music and Musicians, vol. 12, 1ª ed., Londra, MacMillian, 1980, p. 680, ISBN 978-0333231111.
Otto Erich Deutsch, Mozart: A Documentary Biography, Peter Branscombe, Eric Blom, Jeremy Noble (trans.), Stanford, Stanford University Press, 1965, ISBN 978-0-8047-0233-1, OCLC 8991008.
Robert W. Gutman, Mozart: A Cultural Biography, San Diego, Harcourt, 1999, ISBN 0-15-601171-9.
Ruth Halliwell, The Mozart Family: Four Lives in a Social Context, Oxford, Oxford University Press, 1998, ISBN 0-19-816371-1.
Stanley Sadie, Mozart: The Early Years, 1756–1781, New York, W.W. Norton & Co, 2006, ISBN 0-393-06112-4.
Neal Zaslaw, Mozart's Symphonies: Context, Performance Practice, Reception, Oxford, Clarendon Press, 1991, ISBN 0-19-816286-3.
Maynard Solomon, Mozart: A Life, 1st, New York City, HarperCollins, 1995, ISBN 978-0-06-019046-0, OCLC 31435799.
(Edizione italiana: Maynard Solomon, Mozart, traduzione di Andrea Buzzi, Mondadori, Milano 1999, ISBN 88-04-45404-0).
Hermann Abert, Mozart, 2 volumi, Il Saggiatore, Milano, 1984 e 1994, ISBN 88-428-0219-0
Fabrizio Alfieri, Mozart. Il viaggio iniziatico nel «Flauto magico», Oriental Press - Luni Editrice, Milano, 2006
Lorenzo Arruga, Mozart da vicino, Rizzoli, 2006 - ISBN 88-17-00981-4
Francesco Attardi, Viaggio intorno al flauto magico, Libreria Musicale Italiana Editrice, 2006
Alberto Basso, I Mozart in Italia, Accademia Nazionale di Santa Cecilia, 2006, ISBN 978-88-95341-00-2
Chiara Bertoglio, Voi suonate amici cari. La musica di Mozart tra palcoscenico e tastiera, Marco Valerio, Torino, 2005
Lidia Bramani, Mozart massone e rivoluzionario, Bruno Mondadori, Milano 2005, ISBN 978-88-424-9128-6
Piero Buscaroli, La morte di Mozart, BUR Saggi, Milano, 2002 - ISBN 88-17-00944-X
Luciano Cacciavillani, Mozart... amico mio!, GDS Edizioni, Milano, 2009 - ISBN 978-88-96255-28-5
Edward Joseph Dent, Il teatro di Mozart, Rusconi, 1994, ISBN 88-18-70086-3
Wolfgang Hildesheimer, Mozart, Sansoni, Firenze, 1979
Piero Melograni, WAM La vita e il tempo di Wolfgang Amadeus Mozart, Laterza. 2003 - ISBN 88-420-7058-0
Renato Musto – Ernesto Napolitano, Una favola per la ragione. Miti e storia nel “Flauto magico” di Mozart, 1981, ristampa 2006, ISBN 88-7088-520-8
Marco Murara (a cura di), Tutte le lettere di Mozart. L’epistolario completo della famiglia Mozart dal 1755 al 1791, pp. 2022, 3 tomi, Zecchini Editore, ottobre 2011, ISBN 978-88-6540-014-2
Marco Murara e Bruno Bianco, ed., Mozart. Tutti i testi delle composizioni vocali, Marco Valerio, Torino, 2005 ISBN 88-7547-010-3
Ernesto Napolitano, Mozart, verso il Requiem, frammenti di felicità e di morte, Torino, Einaudi, 2004, ISBN 88-06-16899-1
A. Poggi, E. Vallora, Mozart, Signori il catalogo è questo, Einaudi, Torino, 1991
Piero Rattalino, La vera storia di "Amadeus" e altri racconti, Zecchini Editore, Varese, 2005 - ISBN 88-87203-30-X
Piero Rattalino, ed., Vita di Wolfgango Amadeo Mozart scritta da lui medesimo, Il Saggiatore, Milano, 2005 - ISBN 88-428-1244-7
Stendhal, Vita di Mozart, Newton & Compton, Roma, ristampa 1996
Enrico Stinchelli, Mozart. La vita e l'opera, Newton Compton, Roma 1996, ISBN 88-8183-369-7
Cristina Wysocki, Le arie da concerto di Wolfgang Amadeus Mozart per voce di soprano, Libreria Musicale Italia, 2006, ISBN 88-7096-440-X
Massimo Mila, Mozart. Saggi 1941-1987, a cura di Anna Mila Giubertoni, Einaudi, Torino 2006, ISBN 88-06-18088-6
Massimo Mila, Lettura delle "Nozze di Figaro". Mozart e la ricerca della felicità, Einaudi, Torino 1979, ISBN 88-06-18937-9
Massimo Mila, Lettura del Don Giovanni di Mozart, Einaudi, Torino 1988, ISBN 88-06-59999-2
Massimo Mila, Lettura del Flauto magico, Einaudi, Torino 1989, ISBN 88-06-11630-4
Luigi Della Croce, I concerti di Mozart, Mondadori, Milano 1990, ISBN 88-04-32904-1
Loredana Lipperini, Mozart in rock, Il Saggiatore, Milano 2006, ISBN 88-515-2271-5
Norbert Elias, Mozart. Sociologia di un genio, a cura di Michael Schröter, traduzione di Rossella Martini, Il Mulino, Bologna 1991, ISBN 88-15-10959-5
Andrea Frullini, Mozart e il divieto di successione, Raffaello Cortina Editore, Milano 2001, ISBN 88-7078-678-1
Christoph Wolff, Mozart sulla soglia della fortuna. Al servizio dell'imperatore 1788-1791, traduzione di Davide Fassio, EDT, Torino 2013, ISBN 978-88-6639-960-5


== Voci correlate ==
Alfred Einstein, musicologo, autore di un libro su Mozart e di un'edizione del Catalogo Köchel;
Domenico Guardasoni, l'impresario del teatro nazionale di Praga che produsse le più importanti opere mozartiane;
Amadeus (film) di Miloš Forman;
Catalogo Köchel completo;
La Bastardella, soprano ammirato da Wolfgang Amadeus Mozart in Italia;
Ulrich Rück, collezionista di strumenti musicali, organizzò il restauro del pianoforte di Mozart.
Effetto Mozart, presunto incremento intellettivo dovuto all'ascolto della musica.


== Altri progetti ==

 Wikisource contiene una pagina dedicata a Wolfgang Amadeus Mozart
 Wikiquote contiene citazioni di o su Wolfgang Amadeus Mozart
 Wikimedia Commons contiene immagini o altri file su Wolfgang Amadeus Mozart


== Collegamenti esterni ==
in lingua italiana
Mozart in Open Directory Project, Netscape Communications. (Segnala su DMoz un collegamento pertinente all'argomento "Mozart")
Wiki su Mozart
Sito che contiene il Catalogo Köchel ragionato a colori scaricabile in formato Pdf
Sito ufficiale dell'Associazione Mozart Italia
Mozart e Vienna Dove Mozart compose «Le nozze di Figaro» (video)
Le lettere di Mozart
(IT, DE, EN) Un magazine mozartiano
In lingua straniera
(EN) Mozart Forum oltre al forum sono presenti numerose pagine di analisi delle opere (library), biografia, biografie dei contemporanei e altro ancora
(EN) The Mozart Database Un catalogo delle opere di Mozart
(EN) La vita, il suo tempo, le sue opere
(DE, EN) 783 Digitised Objects of and about Mozart in The European Library
(DE, EN) Compact Mozart biography - at mozartones.com
(DE) Sito celebrativo del duecentocinquantenario
(DE) Mozart e la religione


=== Playlist ===
Mozart K. 1-100 http://www.youtube.com/playlist?list=PL3172C8AAE91D4DB0&feature=mh_lolz
Mozart K. 100 - 200 http://www.youtube.com/playlist?list=PLE77C39CF741BE473&feature=mh_lolz
Mozart K. 200 - 300 http://www.youtube.com/playlist?feature=edit_ok&list=PLf-ocXV1Tm_SM_bzbhAmu6QQZ7s_dBm4e
Mozart K. 300 - 400 http://www.youtube.com/playlist?list=PLf-ocXV1Tm_Sf-R833X9OEjma7fslq0hp&feature=edit_ok


=== Partiture e testi ===
(EN) Mozart Edition Versione digitale della raccolta di spartiti completi di note critiche, messi a disposizione dall'Internationale Stiftung Mozarteum di Salisburgo.
(EN) Spartiti liberi di Wolfgang Amadeus Mozart in International Music Score Library Project, Project Petrucci LLC.
(EN) Wiki con partiture corali
The Lied and Art Art Song Texts PAge Testi originali dei Lieder musicati da Mozart con traduzioni in italiano e in altre lingueWilliam McKinley (Niles, 29 gennaio 1843 – Buffalo, 14 settembre 1901) è stato un politico statunitense, 25º presidente degli Stati Uniti d'America.
È noto soprattutto per aver vinto una campagna elettorale (sostenendo gli alti tassi protezionistici e il sistema aureo contro il bimetallismo) rimasta memorabile per l'asprezza e l'intensità con cui venne combattuta e per aver condotto vittoriosamente la guerra ispano-americana per la liberazione di Cuba.
Ultimo veterano della guerra di secessione ad entrare alla Casa Bianca, è con la sua candidatura del 1896 che gli storici fanno coincidere l'inizio del "quarto sistema bipartitico" americano, quando guidò con mano salda una coalizione repubblicana che, salvo un'unica interruzione, dominò la politica statunitense fino agli anni trenta.


== La giovinezza ==
Nato il 29 gennaio 1843 nella cittadina di Niles, nel nord-est dell'Ohio, discendeva da una famiglia di emigranti scoto-irlandesi giunta in America (Pennsylvania) verso la metà del Settecento. Settimo dei nove figli di William Senior e di Nancy Allison, crebbe in un ambiente familiare caratterizzato dalle idee protezionistiche dei whig, da sentimenti abolizionisti e da una convinta adesione ai principi religiosi metodisti. Il padre gestiva una piccola fonderia di ghisa che continuò a condurre anche dopo il trasferimento della famiglia nella vicina Poland (1852) e più tardi a Canton.
Il giovane McKinley non ebbe una brillante carriera scolastica sia per la pessima salute sia perché, allo scoppio della guerra di secessione (giugno 1861), si arruolò volontario nell'esercito unionista. Inquadrato come soldato semplice nel 23º reggimento di fanteria (l'Ohio Volunteer), ebbe come comandante il futuro presidente Rutherford Birchard Hayes, che lo promosse più volte per il coraggio dimostrato in battaglia.

Congedato nel settembre 1865 con il grado di maggiore, riprese gli studi divenendo avvocato (alla Law School di Albany, nel 1867). Dapprima esercitò l'attività forense a Canton, nella contea di Stark (Ohio), per essere poi eletto pubblico ministero della stessa contea dal 1869 al 1871, gli anni in cui frequentò Ida Saxton, figlia di un importante banchiere della città, che sposò il 25 gennaio del 1871 e da cui ebbe due figlie, Katherine e Ida, morte entrambe in tenera età.


== L'attività politica ==
Gli anni intorno al 1870 furono anche quelli in cui il "Maggiore", come continuava ad essere chiamato benché la guerra fosse ormai solo un ricordo, cominciò a interessarsi attivamente alla competizione politica militando nelle fila dei repubblicani e tenendo alcuni comizi elettorali in favore del suo ex comandante Rutherford Hayes, che si batteva allora per la carica di governatore dell'Ohio e che conquistò una prima volta nel 1868 e una seconda nel 1876.
Nel 1877, mentre Hayes vinceva la corsa alla presidenza degli Stati Uniti, McKinley venne eletto alla Camera dei Rappresentanti, dove si dedicò soprattutto ai temi economici e finanziari divenendo in pochi anni uno dei principali esponenti a livello nazionale del protezionismo. Sostenne in particolare l'imposizione di alti tassi doganali sulle importazioni come formula per la prosperità nazionale. Rieletto nel 1885, fu nominato presidente della potente commissione sulle imposte (Committee on Ways and Means) dal 1889 al 1891 e in tale veste propose la cosiddetta "McKinley Tariff", che alzò i tassi a livelli mai più raggiunti e che divenne legge nel 1890 dandogli notevole popolarità.

La violenta controversia che ne seguì e un'operazione di gerrymandering da parte dei democratici portarono alla sua sconfitta per soli 300 voti nella rielezione alla Camera. Perciò nel 1891 tornò per breve tempo alla vita privata ma, grazie all'appoggio della corrente repubblicana guidata dal senatore dell'Ohio John Sherman e dall'industriale e uomo d'affari di Cleveland Mark Hanna, si candidò a governatore dell'Ohio e vinse facilmente le elezioni sia nel 1892 contro il governatore democratico uscente James Edwin Campbell sia nel 1894 contro Lawrence Talbot Neal, assumendo un atteggiamento moderato fra i contrastanti interessi del capitale e dei lavoratori.
Come governatore, elaborò un nuovo e più completo sistema fiscale che, grazie all'introduzione dell'accisa sulle società, contribuì a ridurre il debito statale dell'Ohio; emanò alcuni provvedimenti per la sicurezza degli addetti alle ferrovie e ridusse le pratiche antisindacali degli industriali nelle controversie del lavoro istituendo l'arbitrato pubblico. Non riuscì tuttavia a impedire il grave sciopero dei minatori del carbone del 1894, durante il quale fece intervenire la Guardia nazionale a protezione degli impianti privati e per porre fine a una serie di linciaggi. Nel 1895, dopo aver prestato assistenza ai minatori disoccupati della Hocking Valley, invitò le Camere di commercio dello stato a verificare il numero di cittadini che vivevano sotto la soglia di povertà e indisse poi una campagna di raccolta fondi e materiali che soccorse oltre 10.000 "poveri".


== Il primo mandato ==
Nel frattempo, le due sonanti vittorie elettorali in Ohio lo avevano reso il candidato più quotato per le primarie repubblicane e infatti, ottenuta agevolmente la nomination contro Thomas Brackett Reed, nel 1896, in piena crisi economica, affrontò l'autorevole pretendente democratico alla presidenza, William Jennings Bryan del Nebraska, in una campagna elettorale condotta ancora una volta con grande abilità strategica dall'amico e consigliere Mark Hanna: mentre Bryan viaggiava in lungo e in largo per gli Stati Uniti a caccia di voti, McKinley se ne stette nella sua casa di Canton a scrivere lettere e discorsi per centinaia di migliaia di elettori, indirizzandoli a ogni genere di associazione, dalle organizzazioni degli agenti di commercio ai club sportivi, che a loro volta li diffondevano tra i propri iscritti. Al suo posto, fu Hanna a muoversi molto, e bene, riuscendo a finanziare la campagna presidenziale con 3 milioni e mezzo di dollari raccolti fra i sostenitori e i simpatizzanti del candidato repubblicano (ivi compreso il magnate del petrolio John Davison Rockefeller). Con quella cifra a disposizione, Hanna organizzò una leggendaria Front Porch Campaign ("campagna del portico di casa") che, riprendendo e ampliando l'esempio propagandistico di un altro candidato dell'Ohio di quindici anni prima, James Abraham Garfield, portò a Canton migliaia di elettori per una stretta di mano e uno scambio di battute con il "loro" candidato. Determinante, per le scelte degli elettori, risultò anche la partecipazione attiva di McKinley alla guerra di secessione e la sua popolarità fra i reduci di quelle battaglie. Il "Maggiore" tornò a sostenere il principio degli alti tassi doganali come formula per la prosperità interna e propugnò la "moneta solida", cioè il passaggio dal bimetallismo oro/argento al sistema aureo in assenza di un accordo internazionale in materia.

Nel 1897 McKinley risultò eletto presidente con largo margine sul suo avversario e avviò immediatamente il suo programma protezionistico. Tuttavia, il primo importante evento della sua presidenza fu la questione dell'insurrezione di Cuba.


=== La guerra ispano-americana ===
All'epoca, l'isola di Cuba era ancora una colonia spagnola e nel 1895 vi era scoppiata una rivolta indipendentista; gli americani, sia da un punto di vista materiale perché avevano enormi interessi nelle sue piantagioni di zucchero, sia da un punto di vista ideale perché vedevano in quella lotta un'analogia con la propria guerra d'indipendenza, sollecitavano l'intervento armato a favore dei ribelli. Nondimeno il presidente McKinley, contrario alla guerra come il suo consigliere Mark Hanna, si era subito impegnato a risolvere la questione per via diplomatica; i negoziati non avevano portato all'indipendenza di Cuba dalla Spagna ma soltanto alla concessione, a partire dal 1º gennaio 1898, di una forma di governo autonomo, che però i ribelli non avevano accettato.
In tale contesto, la sera del 15 febbraio 1898 la corazzata Maine, inviata nella rada dell'Avana per garantire la sicurezza e gli interessi dei cittadini statunitensi minacciati dai tumulti lealisti, esplose e affondò provocando la morte di 266 marinai. Un mese dopo, l'indagine della Marina militare americana concluse che lo scoppio della santabarbara del Maine era stato provocato da un'esplosione sotto lo scafo della nave; l'inchiesta parallela degli spagnoli sostenne invece la teoria di una deflagrazione interna. Così, senza alcuna prova certa a favore dell'attentato o dell'incidente, le due nazioni si dichiararono guerra: la Spagna il 23 aprile, seguita due giorni dopo dagli Stati Uniti. McKinley, superata ogni riluttanza, guidò con vigore il paese in un conflitto che fu rapido e vittorioso. Cessati i combattimenti il 12 agosto, il successivo trattato di pace diede agli Stati Uniti il possesso delle ex colonie spagnole di Porto Rico, Guam e delle Filippine (dove però l'esercito filippino non riconobbe il trattato e scatenò la guerra filippino-americana, conclusasi ufficialmente nel 1902 ma con episodi di guerriglia protrattisi fino al 1913); Cuba rimase invece sotto il controllo dell'esercito americano in attesa dell'indipendenza. Come conseguenza della guerra, la repubblica indipendente delle Hawaii chiese e ottenne di entrare a far parte degli Stati Uniti.
Un risoluto sostenitore della guerra contro la Spagna fu invece l'allora assistente segretario alla marina Theodore Roosevelt che, lasciato ogni incarico di governo, si arruolò nell'esercito allestendo un corpo di volontari, i cosiddetti Rough Riders (poi noti come i Roosevelt's Rough Riders), alla cui guida ottenne il grado di colonnello e di cui seppe propagandare abilmente le imprese. Ne ricavò una tale popolarità da divenire quasi un eroe nazionale, il che gli permise di ottenere prima la carica di governatore dello stato di New York e poi quella di presidente degli Stati Uniti.


=== Le misure economiche ===

La presidenza di McKinley fu contrassegnata anche da una rapida crescita economica dovuta in parte alle sue misure protezionistiche su lana, zucchero e beni di lusso per frenare la concorrenza estera in quei settori. L'altro importante provvedimento finanziario attuato da McKinley fu il passaggio, il 14 marzo 1900, al gold standard dopo il fallimento delle trattative per un accordo internazionale sul bimetallismo.


== Il secondo mandato ==
Forte dei risultati conseguiti, McKinley ottenne facilmente la candidatura repubblicana nella campagna presidenziale per la sua rielezione. I temi affrontati furono soprattutto quelli dell'imperialismo, della prosperità e del sistema monetario basato sull'oro o sull'argento, ma fu indubbiamente grazie alla vittoria nella guerra contro la Spagna che McKinley nel 1900 sbaragliò ancora una volta il rivale democratico William Jennings Bryan conquistando il suo secondo mandato. Non a caso, insieme con lui fu eletto vicepresidente l'"eroe" di Cuba, il colonnello Theodore Roosevelt, che contribuì con straordinario vigore alla campagna elettorale repubblicana.

La seconda amministrazione McKinley fu tuttavia molto breve. Il 6 settembre del 1901, dopo aver pronunciato un discorso all'esposizione panamericana di Buffalo, nello stato di New York, il presidente fu colpito due volte dai colpi di un anarchico di origine polacca, Leon Czolgosz. McKinley morì il 14 settembre in seguito alle ferite riportate. Venne sepolto presso il McKinley National Memorial di Canton.


== McKinley sullo schermo ==
McKinley appare in numerosi filmati d'archivio e news dell'epoca. Il suo personaggio è stato ripreso varie volte dal cinema, apparendo anche in alcune serie televisive.


=== Cinema ===
Messaggio a Garcia (A Message to Garcia), regia di George Marshall - interpretato da Dell Henderson e da John Carradine (voce) (1936)
Teddy the Rough Rider cortometraggio, regia di Ray Enright - interpretato da Douglas Wood (1940)
The Unveiling Ceremonies of the McKinley Memorial, Canton, Ohio, September 30, 1907, documentario della Essanay sull'inaugurazione del McKinley Memorial a Canton nel 1907


=== Televisione ===
The Land Dreamer, episodio tv della serie Il virginiano, regia di James Sheldon - interpretato da John Daniels (1969)
Rough Riders, regia di John Milius – miniserie TV – interpretato da Brian Keith (1997)


=== News ===
President McKinley's Speech at the Pan-American Exposition (1901)
President McKinley Reviewing the Troops at the Pan-American Exposition (1901)
President McKinley at the Buffalo Exposition (1901)


== Note ==
^ Albero genealogico sul sito (EN) rootsweb.
^ Willam McKinley fu un devoto metodista per tutta la vita. Cfr. Morgan, op. cit., pp. 9-10.
^ Per i dati biografici si può consultare, fra gli altri, il sito (EN) dell'Ohio Historical Society.
^ Sui riflessi della questione cubana nella stampa americana e il ruolo svolto dal cosiddetto "yellow journalism", si può vedere (EN) Crucible of Empire. The Spanish-American War. URL consultato il 27 aprile 2012.
^ Le opinioni sull'argomento sono ancor oggi contrastanti. Per un compendio delle indagini eseguite, si può leggere (EN) Louis Fisher, Destruction of the "Maine" (1898).


== Bibliografia ==
(EN) Howard Wayne Morgan, William McKinley and his America, Kent, The Kent State University Press, 2003 (edizione riveduta e ampliata della 1ª ed., Syracuse, Syracuse University Press, 1963). ISBN 0-87338-765-1 (parzialmente consultabile su Google Libri).
Ferraioli, G., L'Italia e l'ascesa degli Stati Uniti al rango di potenza mondiale (1896-1909). Diplomazia, dibattito pubblico, emigrazione durante le amministrazioni di William McKinley e Theodore Roosevelt. Napoli, Edizioni Scientifiche Italiane, 2013.


== Altri progetti ==

 Wikiquote contiene citazioni di o su William McKinley
 Wikimedia Commons contiene immagini o altri file su William McKinley


== Collegamenti esterni ==
(EN) William McKinley in Internet Movie Database, IMDb.com Inc.William Hall Macy (Miami, 13 marzo 1950) è un attore, sceneggiatore, regista  e produttore cinematografico statunitense.
Interprete di molti film, tra cui Benny & Joon, Il cliente, L'isola dell'ingiustizia - Alcatraz e Fargo, per il quale è stato nominato come miglior attore non protagonista al premio Oscar del 1997.
Attore versatile passa dalla televisione ai film indipendenti fino alle grosse produzioni hollywoodiane, come l'interpretazione del dott. Morgenstern nella serie E.R. - Medici in prima linea, Boogie Nights - L'altra Hollywood, Jurassic Park III, Magnolia, Pleasantville, Seabiscuit - Un mito senza tempo, fino a Inland Empire - L'impero della mente di David Lynch e Bobby di Emilio Estevez.
Sposato con l'attrice Felicity Huffman dal 1997, Macy, oltre alla nomination al Premio Oscar per il suo ruolo di Jerry Lundegaard in Fargo, ha vinto due Emmy Awards ed uno Screen Actors Guild Award, è stato nominato in totale nove volte per gli Emmy Awards e sette volte per gli Screen Actors Guild Awards. Ha anche ricevuto quattro nomination per il Golden Globe Award.


== Carriera ==
Macy si trasferisce a New York nel 1980. Durante la sua permanenza nella grande mela ha interpretato oltre cinquanta spettacoli Broadway e Off-Broadway. Uno dei primi ruoli sul grande schermo fu una tartaruga di nome Socrate nel film Il ragazzo che amava Trolls (1984). Ha avuto anche un ruolo secondario in un episodio della serie General Hospital. Inoltre è apparso in numerosi film tra cui La casa dei giochi, Le cose cambiano, Homicide, Oleanna (riprendendo il ruolo già interpretato a teatro), Sesso e potere, State and Main e Spartan.
La popolarità arrivò per il suo ruolo da protagonista in Fargo (1996), per il quale è stato nominato all'Oscar.

Negli anni novanta e duemila è presente in svariate pellicole, tra cui Benny & Joon, Al di sopra di ogni sospetto, Goodbye Mr. Holland, L'agguato - Ghosts from the Past, Air Force One, Boogie Nights - L'altra Hollywood, Pleasantville, Happy, Texas, Mystery Men, Magnolia, Jurassic Park III, Panic, Welcome to Collinwood, Seabiscuit - Un mito senza tempo, The Cooler e Sahara.
Macy ha avuto anche un certo numero di ruoli in televisione, tra cui una comparsata in The Unit, dove interpretava il Presidente degli Stati Uniti e in sei episodi di Sports Night (dove è stato nominato all'Emmy Award). Nel 2003, ha vinto due Emmy Award, uno come miglior attore protagonista, e uno come co-sceneggiatore per il film La vera storia di Billy Porter, un film drammatico basato sulla storia vera di Bill Porter, venditore porta a porta di Portland, Oregon, nato con paralisi cerebrale.
Il suo ruolo televisivo più famoso è nella serie televisiva ER - Medici in prima linea.
Nel 2007, ha recitato in Svalvolati on the road insieme a John Travolta, Tim Allen e Martin Lawrence, un film su uomini di mezza età che rivivere la giovinezza perduta partono in sella alle loro Harley-Davidson da Cincinnati alla Costa del Pacifico.
Nel 2009, ha recitato in The Maiden Heist - Colpo grosso al museo, una commedia dove è co-protagonista al fianco di Morgan Freeman e Christopher Walken.


=== Il ritorno in televisione ===
Nel 2010, è stato scritturato come protagonista della serie targata Showtime, Shameless dove interpreta la parte di un padre single alcolizzato. Dopo il successo riscosso, la serie è stata rinnovata per una seconda, terza, quarta, quinta e sesta stagione, che andrà in onda nel 2016. Macy ha ricevuto il plauso della critica per la sua interpretazione, avendo ricevuto una nomination agli Emmy Awards del 2014 come miglior attore protagonista in una serie commedia e vincendo uno Screen Actors Guild Award nel 2015 come migliore attore in una serie commedia.


== Vita privata ==
Di fede luterana, il 6 settembre 1997 ha sposato l'attrice Felicity Huffman, da cui ha avuto due figlie: Sophia Grace (nata il 1º agosto 2000) e Georgia Grace (nata il 14 marzo 2002).


== Filmografia parziale ==


=== Attore ===


==== Cinema ====
Ovunque nel tempo (Somewhere in Time), regia di Jeannot Szwarc (1980)
Senza traccia (Without a Trace), regia di Stanley R. Jaffe (1983)
L'ultimo drago (The Last Dragon), regia di Michael Schultz (1985)
Radio Days, regia di Woody Allen (1987)
La casa dei giochi (House of Games), regia di David Mamet (1987)
Le cose cambiano (Things Change), regia di David Mamet (1988)
Homicide, regia di David Mamet (1991)
Ombre e nebbia (Shadows and Fog), regia di Woody Allen (1992)
Benny & Joon, regia di Jeremiah S. Chechik (1993)
In cerca di Bobby Fischer (Searching for Bobby Fischer), regia di Steven Zaillian (1993)
Le cinque vite di Hector (Being Human), regia di Bill Forsyth (1994)
Il cliente (The Client), regia di Joel Schumacher (1994)
Oleanna, regia di David Mamet (1994)
Goodbye Mr. Holland, regia di Stephen Herek (1995)
Pecos Bill - Una leggenda per amico (Tall Tale), regia di Jeremiah S. Chechik (1995)
L'isola dell'ingiustizia - Alcatraz (Murder in the First), regia di Marc Rocco (1995)
Giù le mani dal mio periscopio (Down Periscope), regia di David S. Ward (1996)
Fargo, regia di Joel Coen e Ethan Coen (1996)
L'agguato - Ghosts from the Past (Ghosts of Mississippi), regia di Rob Reiner (1996)
Air Force One, regia di Wolfgang Petersen (1997)
Boogie Nights - L'altra Hollywood (Boogie Nights), regia di Paul Thomas Anderson (1997)
Sesso & potere (Wag the Dog), regia di Barry Levinson (1997)
A Civil Action, regia di Steven Zaillian (1998)
Jerry & Tom, regia di Saul Rubinek (1998)
Pleasantville, regia di Gary Ross (1998)
Psycho, regia di Gus Van Sant (1998)
Happy, Texas, regia di Mark Illsley (1999)
Magnolia, regia di Paul Thomas Anderson (1999)
Mystery Men, regia di Kinka Usher (1999)
Hollywood, Vermont (State and Main) (2000)
Panic, regia di Henry Bromell (2000)
Jurassic Park III, regia di Joe Johnston (2001)
Focus, regia di Neal Slavin (2001)
Welcome to Collinwood, regia dei fratelli Russo (2002)
La vera storia di Billy Porter, regia di Steven Schachter (2002) (Door to Door)
Seabiscuit - Un mito senza tempo (Seabiscuit), regia di Gary Ross (2003)
The Cooler, regia di Wayne Kramer (2003)
Ho rapito Sinatra, regia di Ron Underwood (2003)
Cellular, regia di David R. Ellis (2004)
Spartan, regia di David Mamet (2004)
U-429 - Senza via di fuga (In Enemy Hands), regia di Tony Giglio (2004)
Edmond, regia di Stuart Gordon (2005)
Sahara, regia di Breck Eisner (2005)
Thank You for Smoking, regia di Jason Reitman (2005)
Inland Empire - L'impero della mente (Inland Empire), regia di David Lynch (2006)
Bobby, regia di Emilio Estevez (2006)
Svalvolati on the road (Wild Hogs), regia di Walt Becker (2007)
Un uomo qualunque (He Was a Quiet Man), regia di Frank Cappello (2007)
Love Shooting (The Deal: Sexy Backstage), regia di Steven Schachter (2008)
Il mistero della pietra magica (Shorts), regia di Robert Rodriguez (2009)
The Maiden Heist - Colpo grosso al museo (The Maiden Heist), regia di Peter Hewitt (2009)
Sansone (Marmaduke), regia di Tom Dey (2010)
Dirty Girl, regia di Abe Sylvia (2010)
The Lincoln Lawyer, regia di Brad Furman (2011)
The Sessions - Gli incontri (The Sessions), regia di Ben Lewin (2012)
A Single Shot, regia di David M. Rosenthal (2013)
Cake, regia di Daniel Barnz (2014)


==== Televisione ====
Law & Order - I due volti della giustizia - serie TV, 2a. stagione ep. 17 (1992)
Sports Night – serie TV, 6 episodi (1999-2000)
ER - Medici in prima linea (ER) – serie TV, 31 episodi (1994-2009) - Dr.David Morgenstern
The Unit - serie TV, 1 episodio (2004)
Falsa accusa - film TV (2004)
Shameless - serie TV, (2011-in corso)


=== Regista ===
Audience ad ogni costo (Lip Service) – film TV (1988)
Rudderless (2014)


=== Sceneggiatore ===
In famiglia e con gli amici - serie TV, 1 episodio (1991)
Home Fires - serie TV, 1 episodio (1992)
Al di sopra di ogni sospetto (Above Suspicion), regia di Steven Schachter (1995)
Il sogno di ogni donna (Every Woman's Dream), regia di Steven Schachter (1996) - film TV
L'imbroglio (The Con), regia di Steven Schachter (1998) - film TV
A Slight Case of Murder, regia di Steven Schachter (1999)
La vera storia di Billy Porter (Door to Door), regia di Steven Schachter (2002) - film TV
Just a Walk in the Park, regia di Steven Schachter (2002) (2002) - film TV
The Wool Cap, regia di Steven Schachter (2002) (2004) - film TV
Family Man, regia di Steven Schachter (2002) (2008) - film TV
Love Shooting (The Deal: Sexy Backstage), regia di Steven Schachter (2008)
Shameless - serie TV (2012-in corso)


== Doppiatori italiani ==
Nelle versioni in italiano dei suoi film, William H. Macy è stato doppiato da:
Luca Dal Fabbro in Cellular, Un uomo qualunque, Il mistero della pietra magica, The Maiden Heist - Colpo grosso al museo, The Lincoln Lawyer, Cake
Antonio Sanna in Boogie Nights - L'altra Hollywood, Jurassic Park III, Magnolia, Thank You for Smoking, The Sessions - Gli incontri
Sergio Di Giulio in A Civil Action, Seabiscuit - Un mito senza tempo, Natale con i Muppet, The Unit, Edmond, E.R. - Medici in prima linea
Gianni Williams in Il venditore dell'anno
Paolo Marchese in Ho rapito Sinatra, Falsa accusa
Stefano De Sando in Oleanna, Homicide
Oliviero Dinelli in Piccolo grande eroe
Simone Mori in Benny & Joon
Carlo Sabatini in Goodbye, Mr. Holland
Luigi La Monica in Pleasantville, Sahara
Eugenio Marinelli in L'isola dell'ingiustizia - Alcatraz, Mystery Men
Raffaele Farina in The con la truffa
Ambrogio Colombo in Psycho, Bobby, Sansone
Alessandro Rossi in Spartan
Fabrizio Pucci in Incubi e deliri, Law & Order - I due volti della giustizia
Romano Ghini in Un adorabile testardo
Mino Caprio in Fargo, Sesso & potere
Angelo Maggi in Al di sopra di ogni sospetto
Massimo Corvo in Welcome to Collinwood, Giù le mani dal mio periscopio
Ennio Coltorti in Love Shooting
Gianni Giuliano in Hollywood, Vermont
Nino Prester in Air Force One, Il cliente, Happy, Texas
Marco Mete in Le cose cambiano, Svalvolati on the road
Carlo Cosolo in L'agguato - Ghosts from the Past
Renato Cecchetto in The Cooler
Saverio Indrio in Shameless
Carlo Valli in A Single Shot
Da doppiatore è sostituito da:
Massimo De Ambrosis in Curioso come George
Mino Caprio in Le avventure del topino Despereaux
Paolo Marchese in I Cuordileone


== Altri progetti ==

 Wikimedia Commons contiene immagini o altri file su William H. Macy


== Collegamenti esterni ==
(EN) William H. Macy in Internet Movie Database, IMDb.com Inc.Wendy Moniz (Kansas City, 19 gennaio 1969) è un'attrice statunitense di origini portoghesi, meglio nota per la sua interpretazione di Dinah Marler nella soap opera Sentieri (1995-1999, 2000, 2002) e per i telefilm Nash Bridges (2000-2001) e The Guardian (2001-2004). Ha anche un ruolo come ospite fisso nella serie Battery Park. Ha ricevuto due volte la candidatura per i Soap Opera Digest Awards per la sua interpretazione in Sentieri.


== Biografia ==
Si è sposata con David Birsner nel 1991, ma la coppia ha divorziato senza difficoltà nel 1996.
Dal 28 ottobre 2000 è sposata con il suo ex collega della soap Sentieri, Frank Grillo (già Hart Jessup) di origini italiane. La coppia ha avuto due figli: Liam (nato nel mese di agosto del 2004) e Rio Joseph Grillo (nato il 25 gennaio 2008).
Wendy Moniz è stata chiamata spesso a interpretare il ruolo del sindaco Finn di Llanview - che è subentrato al sindaco uscente Dorian Lord - nella soap opera della ABC Una vita da vivere. È andata in onda in tale ruolo a partire da settembre 2011.


== Filmografia ==
Sentieri (80 episodi, 1995-1999, 2000, 2002), in Dinah Adele Chamberlain Marler, Thorpe Jessup/Morgan
Partners (1 episodio, episodio pilota, 1999), in Maggie Spivak
Il martedì con Morrie (1999) (TV), Janine
Battery Park (2 episodi, episodio pilota e "How Do You Solve a Problem Like Maria?", 2000), in Maria DiCenzo
The Others (1 episodio, "Antiche credenze", 2000), Eva
Nash Bridges (21 episodi, 2000-2001), nel ruolo dell'ispettore Rachel McCabe
The Guardian (56 episodi, 2001-2004), in Louisa "Lulu" Archer
Law & Order (1 episodio, "Castello di carte", 2005), in Arlene Tarrington
Big Shots (4 episodi, "Le apparenze ingannano", "Donna, ma non fino in fondo", "L'agendina incriminata" and "Come non eravamo", 2007), in Stacey Walker
Damages (7 episodi, 2009-2010), in Jill Burnham
Una vita da vivere (settembre 2011-...), nel ruolo del Sindaco Finn
Tradimenti - serie TV, 13 episodi (2014)


== Note ==
^ News and Updates


== Collegamenti esterni ==
(EN) Wendy Moniz in Internet Movie Database, IMDb.com Inc.Warren Moon (Los Angeles, 18 novembre 1956) è un ex giocatore di football americano statunitense che ha giocato nel ruolo di quarterback nella Canadian Football League con gli Edmonton Eskimos e nella National Football League con Houston Oilers, Minnesota Vikings, Seattle Seahawks e Kansas City Chiefs. Attualmente svolge il ruolo di telecronista per i Seattle Seahawks. È stato indotto nella Pro Football Hall of Fame nel 2006.
Moon deteneva il record di yard passate nel football professionistico (nella carriera tra CFL e NFL) fino a che fu sorpassato da Damon Allen il 4 settembre 2006 e quelli del maggior numero di touchdown passati, passaggi tentati e completati fino a che non fu superato da Brett Favre in tutte le tre categorie tra il 2007 e il 2008.


== Carriera ==
Moon ha giocato a livello universitario con i Washington Huskies, che ha condotto alla vittoria del Rose Bowl nel 1978 contro Michigan per 27-20, partita al cui termine è stato votato come miglior giocatore (MVP).
Concluso il ciclo universitario, intraprende la carriera professionistica con gli Edmonton Eskimos nella Canadian Football League, aggiudicandosi con la sua squadra 5 Grey Cup consecutivi nei sei anni di permanenza in Canada, lanciato per 21.228 yard e 144 touchdown.
Nel 1984 approda nella NFL dove in 10 stagioni a Houston, 3 a Minnesota, 2 a Seattle e 2 a Kansas City stabilisce diversi record personali: quarto assoluto per numero di yards passate con oltre 49.000 yard (391 touchdown), 7 qualificazioni consecutive ai playoff con gli Houston Oilers (1987-1993), 9 convocazioni al Pro Bowl di cui 8 consecutive (1988-1995), cifra che nessun altro quarterback ha mai raggiunto, 4 campionati con oltre 4.000 ydard conquistate (secondo solo a Dan Marino), secondo assoluto per maggior numero di passaggi completati in una stagione (404 nel 1991), secondo assoluto per maggior numero di yard conquistate su passaggio in una partita (527 yard, raggiunto il 16 dicembre 1990).


== Vittorie e premi ==
Convocazioni al Pro Bowl: 9
1988, 1989, 1990, 1991, 1992, 1993, 1994, 1995, 1997
All-Pro: 3
1988, 1989, 1990
NEA NFL MVP: 1
1990
Miglior giocatore offensivo dell'anno della NFL: 1
1990
 MVP del Pro Bowl: 1
1988
MVP della CFL: 1
1983
Club delle 500 yard passate in una singola gara
Numero 1 ritirato dai Tennessee Titans
 Pro Football Hall of Fame (classe del 2006)


== Statistiche ==


== Altri progetti ==

 Wikimedia Commons contiene immagini o altri file su Warren Moon


== Collegamenti esterni ==
Profilo sul sito della Pro Football Hall of Fame
Profilo sul sito dei Tennessee Titans
Profilo sul sito dei Washington Huskies
Statistiche su NFL.comWalter Frederick Mondale noto come "Fritz" Mondale (Ceylon, 5 gennaio 1928) è un politico e diplomatico statunitense, membro del Partito Democratico.


== Biografia ==
Fu vicepresidente durante il governo di Jimmy Carter dal 1977 al 1981 ed è stato il candidato democratico alle presidenziali del 1984, in cui venne sconfitto dal repubblicano Ronald Reagan. Combattente della guerra di Corea, prima di occuparsi di politica era avvocato: fu il senatore Hubert H. Humphrey a dargli l'appoggio per intraprendere la carriera politica.
Nel 1960, diventa Ministro della Giustizia del Minnesota e poi, nel 1964, senatore quando Humphrey lascia il suo seggio per diventare vicepresidente nazionale. È rieletto nel ruolo di governatore al termine delle elezioni amministrative del 1966 e del 1972. Il 2 novembre 1976, Walter Mondale diventa vicepresidente degli Stati Uniti durante il mandato di Jimmy Carter: tra i momenti salienti della sua vicepresidenza, l'organizzazione e l'apertura delle Olimpiadi invernali di Lake Placid.

Nelle elezioni presidenziali del 1980 la coppia Carter-Mondale si ripropone chiedendo un nuovo mandato agli elettori, ma raccoglierà solo il 41% dei consensi. Nel 1984 "Fritz" Mondale prende le redini del partito sfidando Ronald Reagan alle elezioni presidenziali dello stesso anno.
Queste elezioni furono però un vero disastro per i democratici che persero in tutti gli stati tranne il Minnesota (stato di provenienza di mondale) dove per di più Mondale vince per un misero 0,2 rischiando di perdere anche in terra natia, Mondale aveva scelto come candidato vicepresidente la deputata Geraldine Ferraro. Nel 1993 Bill Clinton lo nomina ambasciatore in Giappone, carica che manterrà fino al 1997. Nel 2002, dopo la morte del senatore del Minnesota Paul Wellstone, Mondale si candida come senatore del collegio del proprio Stato ma viene sconfitto dal rappresentante dei repubblicani Norm Coleman per 2.254.639 voti.


== Curiosità ==
Compare nella serie I Simpson nella puntata "Un Clown va a Washington" come custode del Parlamento, dove da bravo conoscitore degli intrallazzi di governo, aiuterà Krusty "a far approvare una legge in 3 ore".


== Altri progetti ==

 Wikimedia Commons contiene immagini o altri file su Walter MondaleWalter Matthau, nome d'arte di Walter John Matthow (New York, 1º ottobre 1920 – Santa Monica, 1º luglio 2000), è stato un attore statunitense.


== Biografia ==

Figlio di Milton e di Rose Berolsky, Matthau nacque a New York da una famiglia ebraica di immigrati ucraini.
Da piccolo lavorò come venditore di gelati e a 22 anni entrò nello Yiddish Theatre. Durante la Seconda guerra mondiale si arruolò in aviazione ed una volta tornato in patria, nel 1947, lavorò a Broadway e per la televisione statunitense.
Il suo volto dai lineamenti marcati e rudi ha influenzato l'inizio della sua carriera, relegandolo per tutti gli anni cinquanta e la prima metà dei sessanta in ruoli minori da caratterista. L'espressione sorniona, la tendenza brontolona (utilissima nelle commedie sofisticate di fine anni 60 che avrebbe interpretato), la fisicità dinoccolata del suo metro e 91 di altezza, la mimica capace di alternare maschere impenetrabili ad altre tipicamente umoristiche, indicano chiaramente uno spessore artistico che avrebbe permesso a Matthau di variare recitativamente dalle commedie ai film d'azione.
Il primo a volerlo fu Burt Lancaster che lo dirige, in un ruolo minore, ne Il vagabondo delle frontiere (1955). Successivamente è diretto da Elia Kazan in Un volto nella folla (1957), da Richard Quine in Noi due sconosciuti (1960) e da Stanley Donen nel giallo-rosa Sciarada (1963), autodirigendosi in Gangster Story (1959).
In seguito appare in Ciao, Charlie (1964), musical di Vincente Minnelli, e nel ruolo inusuale di consigliere strategico in A prova di errore (1964), di Sidney Lumet, ed in un altro thriller come Mirage (1965), con Gregory Peck.


=== Il sodalizio con Jack Lemmon ===
A 46 anni raggiunge la fama internazionale grazie all'intuito di Billy Wilder che accoppia il "burbero" Matthau all' "angelico" Jack Lemmon nella commedia Non per soldi... ma per denaro (Oscar 1966). La coppia Lemmon-Matthau decolla con film campioni d'incassi come La strana coppia (1968), di Gene Saks, e La strana coppia 2 (1998), di Howard Deutch; Prima pagina (1974) e Buddy Buddy (1982), entrambi di Wilder; Due irresistibili brontoloni (1993), di Donald Petrie, e That's amore - Due improbabili seduttori (1995), ancora di Deutch; Gli impenitenti (1997), di Martha Coolidge. Inoltre i due apparvero, sebbene in scene diverse, nei film drammatici JFK - Un caso ancora aperto (1991), di Oliver Stone, e Storie d'amore (1995), del figlio Charles e fu diretto da Lemmon alla sua unica prova dietro la macchina da presa (Vedovo, aitante, bisognoso d'affetto, offresi... anche babysitter, 1971).
La sua carriera contempla tuttavia anche diversi film d'azione: Don Siegel lo dirige nel noir intitolato Chi ucciderà Charley Varrick?, cui Matthau fa seguire almeno un altro paio di interessanti interpretazioni ne L'ispettore Martin ha teso la trappola e Il colpo della metropolitana (Un ostaggio al minuto).
Tra gli altri ruoli ricoperti si ricordano il protagonista maschile di È ricca, la sposo e l'ammazzo (1971), inizialmente intenzionato a eliminare la ricca consorte ma infine rassegnato dalla stralunata ingenuità di lei, fino a desistere dai suoi propositi; l'interpretazione in Appartamento al Plaza (1971); quella in California Suite (1978); Due sotto il divano (1980), che lo ripropone in una spy-comedy capace di coniugare azione e umorismo; Come ti ammazzo un killer (1982), quindi ancora un film di Herbert Ross, cioè Quel giardino di aranci fatti in casa, come sempre incentrato sull'autorappresentazione dell'uomo di spettacolo sul palcoscenico della vita arrivando a Pirati (1986), di Roman Polanski. Segue l'incontro con Roberto Benigni, che lo sceglie per interpretare il ruolo del sacerdote ne Il piccolo diavolo (1988), prima dell'irriverente apologo antipsichiatrico contenuto ne Lo strizzacervelli (1988), al fianco di Dan Aykroyd. Fra gli ultimi titoli compaiono Genio per amore (1995) e Avviso di chiamata (2000), il suo ultimo film.
La vita di Matthau fu stroncata da un infarto il 1º luglio 2000, all'età di 79 anni, a Santa Monica in California. Dopo essere stato sottoposto a chirurgia cardiaca nel 1985, i medici hanno scoperto che aveva il cancro al colon e che, al momento della sua morte, si era diffuso nel fegato, ai polmoni e al cervello.

È sepolto nel Westwood Village Memorial Park Cemetery, accanto all'amico e collega Jack Lemmon che morì l'anno successivo.


=== Vita privata ===
Matthau si è sposato due volte. La prima con Grace Geraldine Johnson (1948 – 1958) dalla quale ebbe due figli, Jenny (1949) e David (1951); la seconda moglie fu Carol Grace (1959 – 2000), dalla quale ebbe il figlio Charles (1962), che l'ha diretto in un paio di film televisivi degli anni novanta, oltre ad essere apparso occasionalmente al suo fianco in alcuni titoli.


== Filmografia ==


=== Cinema ===

Il kentuckiano (The Kentuckian), regia di Burt Lancaster (1955)
Il cacciatore di indiani (The Indian Fighter), regia di André De Toth (1955)
Dietro lo specchio (Bigger Than Life), regia di Nicholas Ray (1956)
Un volto nella folla (A Face in the Crowd), regia di Elia Kazan (1957)
I bassifondi del porto (Slaughter on Tenth Avenue), regia di Arnold Laven (1957)
La via del male (King Creole), regia di Michael Curtiz (1958)
Gli evasi del terrore (Voice in the Mirror), regia di Harry Keller (1958)
Il sentiero della rapina (Ride the Crooked Trail), regia di Jesse Hibbs (1958)
È sbarcato un marinaio (Onionhead), regia di Norman Taurog (1958)
Gangster Story, regia di Walter Matthau (1959)
Noi due sconosciuti (Strangers When We Meet), regia di Richard Quine (1960)
Solo sotto le stelle (Lonely Are the Brave), regia di David Miller (1962)
Come ingannare mio marito (Who's Got the Action?), regia di Daniel Mann (1962)
Island of Love, regia di Morton DaCosta (1963)
Sciarada (Charade), regia di Stanley Donen (1963]
A prova di errore (Fail-Safe), regia di Sidney Lumet (1964)
Una nave tutta matta (Ensign Pulver), regia di Joshua Logan (1964)
Ciao, Charlie (Goodbye Charlie), regia di Vincente Minnelli (1964)
Mirage, regia di Edward Dmytryk (1965)
Non per soldi... ma per denaro (The Fortune Cookie), regia di Billy Wilder (1966)
Una guida per l'uomo sposato (A Guide for the Married Man), regia di Gene Kelly (1967)
La strana coppia (The Odd Couple), regia di Gene Saks (1968)
Diario segreto di una moglie americana (The Secret Life of an American Wife), regia di George Axelrod (1968)
Candy e il suo pazzo mondo (Candy), regia di Christian Marquand (1968)
Hello, Dolly!, regia di Gene Kelly (1969)
Fiore di cactus (Cactus Flower), regia di Gene Saks (1969)
È ricca, la sposo e l'ammazzo (A New Leaf), regia di Elaine May (1971)
Appartamento al Plaza (Plaza Suite), regia di Arthur Hiller (1971)
Vedovo aitante, bisognoso affetto offresi anche babysitter (Kotch), regia di Jack Lemmon (1971)
Un marito per Tillie (Pete 'n' Tillie), regia di Martin Ritt (1972)
Chi ucciderà Charley Varrick? (Charley Varrick), regia di Don Siegel (1973)
L'Ispettore Martin ha teso la trappola (The Laughing Policeman), regia di Stuart Rosenberg (1973)
Il colpo della metropolitana (Un ostaggio al minuto) (The Taking of Pelham One Two Three), regia di Joseph Sargent (1974)
Terremoto (Earthquake), regia di Mark Robson (1974)
Prima pagina (The Front Page), regia di Billy Wilder (1974)
I ragazzi irresistibili (The Sunshine Boys), regia di Herbert Ross (1975)
Che botte se incontri gli "Orsi" (The Bad News Bears), regia di Michael Ritchie (1976)
Visite a domicilio (House Calls), regia di Howard Zieff (1978)
Ultimo handicap (Casey's Shadow), regia di Martin Ritt (1978)
California Suite, regia di Herbert Ross (1978)
E io mi gioco la bambina (Little Miss Marker), regia di Walter Bernstein (1980)
Due sotto il divano (Hopscotch), regia di Ronald Neame (1980)
Una notte con vostro onore (First Monday in October), regia di Ronald Neame (1981)
Buddy Buddy, regia di Billy Wilder (1981)
Quel giardino di aranci fatti in casa (I Ought to Be in Pictures), regia di Herbert Ross (1982)
Come ti ammazzo un killer (The Survivors), regia di Michael Ritchie (1983)
Dinosauri a colazione (Movers & Shakers), regia di William Asher (1985)
Pirati (Pirates), regia di Roman Polanski (1986)
Lo strizzacervelli (The Couch Trip), regia di Michael Ritchie (1988)
Il piccolo diavolo, regia di Roberto Benigni (1988)
JFK - Un caso ancora aperto (JFK), regia di Oliver Stone (1991)
Dennis la minaccia (Dennis the Menace), regia di Nick Castle (1993)
Due irresistibili brontoloni (Grumpy Old Men), regia di Donald Petrie (1993)
Genio per amore (I.Q.), regia di Fred Schepisi (1994)
Storie d'amore (The Grass Harp), regia di Charles Matthau (1995)
That's amore - Due improbabili seduttori (Grumpier Old Men), regia di Howard Deutch (1995)
Una coppia di scoppiati (I'm Not Rappaport), regia di Herb Gardner (1996)
Gli impenitenti (Out to Sea), regia di Martha Coolidge (1997)
La strana coppia 2 (The Odd Couple II), regia di Howard Deutch (1998)
Avviso di chiamata (Hanging Up), regia di Diane Keaton (2000)


=== Televisione ===
Alfred Hitchcock presenta (Alfred Hitchcock presents), serie TV, episodi: 4x4 (1958) - 6x3 (1960) - 7x4 (1961)
Eroe per un giorno (The Incident) – film TV, regia di Joseph Sargent (1990)
La signora Lambert è fuggita (Mrs. Lambert remembers love) -Film Tv (1991)
Incidente a Baltimora (Against Her Will: An Incident in Baltimore) – film TV, regia di Delbert Mann (1992)
Un processo in provincia (Incident in a Small Town) – film TV, regia di Delbert Mann (1994)


== Doppiatori italiani ==
Nelle versioni in italiano dei suoi film, Walter Matthau è stato doppiato da:
Renato Turi in L'ispettore Martin ha teso la trappola, La strana coppia, Sciarada, Non per soldi... ma per denaro, A prova di errore, Hello, Dolly!, ...e io mi gioco la bambina, Come ingannare mio marito, Chi ucciderà Charley Varrick?, Buddy Buddy, Mirage, Noi due sconosciuti, Due sotto il divano, I ragazzi irresistibili, California Suite, Visite a domicilio, Il colpo della metropolitana - Un ostaggio al minuto, Che botte se incontri gli "Orsi", Pirati, Il piccolo diavolo
Pietro Biondi in Ricordo d'amore, Due irresistibili brontoloni, Storie d'amore, That's amore - Due improbabili seduttori, Una coppia di scoppiati
Gualtiero De Angelis in Un volto nella folla, Il kentuckiano, Il cacciatore di indiani, È sbarcato un marinaio
Renato Mori in Dennis la minaccia, Love After Death, Avviso di chiamata
Gianrico Tedeschi in Appartamento al Plaza, È ricca, la sposo e l'ammazzo
Mario Pisu in Dietro lo specchio, I bassifondi del porto
Nando Gazzolo in La via del male, Gli evasi del terrore
Giorgio Capecchi in Il sentiero della rapina
Dario Penne in Solo sotto le stelle
Stefano Sibaldi in Una nave tutta matta
Luigi Pavese in Ciao, Charlie
Renzo Palmer in Fiore di cactus
Giorgio Piazza in Vedovo, aitante, bisognoso di affetto offresi anche baby sitter
Ferruccio Amendola in Un marito per Tillie, Prima pagina
Bruno Persa in Visite a domicilio
Glauco Onorato in Lo strizzacervelli
Antonio Guidi in Eroe per un giorno
Luciano De Ambrosis in JFK - Un caso ancora aperto
Sergio Fiorentini in Contro la sua volontà
Gianni Bonagura in Genio per amore
Gil Baroni in Gli impenitenti
Carlo Baccarini in La strana coppia 2


== Note ==
^ La voce secondo cui il vero nome di Matthau sarebbe Walter Matuschanskayasky è una burla, alimentata dallo stesso attore. Tuttavia il nome fu veramente utilizzato da Matthau come pseudonimo nel film Terremoto (1974), in cui recitò una piccola parte ((EN) La leggenda del nome su Snopes)
^ Judy Stone, Matthau – A Sex Symbol Or a Jewish Mother? in The New York Times, NYTimes.com, 8 settembre 1968. URL consultato il 3 febbraio 2014.subscription required
^ Walter Matthau profile at, Filmreference.com. URL consultato il 3 febbraio 2014.
^ Mel Gussow, Walter Matthau, 79, Rumpled Star and Comic Icon, Dies in The New York Times, NYTimes.com, 2 luglio 2000. URL consultato il 3 febbraio 2014.
^ Annie Cofone, Strolling Back Into the Golden Age of Yiddish Theater in The New York Times, NYTimes.com, 8 giugno 2012. URL consultato il 3 febbraio 2014.
^ Ha svolto il servizio militare nell'United States Army Air Corps insieme a James Stewart
^ http://www.hollywoodmemoir.com/walter-matthau
^ In questo cimitero riposano le spoglie della moglie di Walter e di altri personaggi quali Marilyn Monroe, Truman Capote, Natalie Wood e Donna Reed


== Altri progetti ==

 Wikiquote contiene citazioni di o su Walter Matthau
 Wikimedia Commons contiene immagini o altri file su Walter Matthau


== Collegamenti esterni ==
Walter Matthau in CineDataBase, Rivista del cinematografo.
(EN) Walter Matthau in Internet Movie Database, IMDb.com Inc.Vasilij Vasil'evič Kandinskij, in russo: Василий Васильевич Кандинский?, noto anche come Vassily Kandinsky (Mosca, 4 dicembre 1866 (16 dicembre del calendario gregoriano) – Neuilly-sur-Seine, 13 dicembre 1944), è stato un pittore russo, creatore della pittura astratta.


== Biografia ==


=== Primi anni: lo stile e le idee ===
Nel 1870 si trasferisce con la sua famiglia Monaco. Dal 1886 al 1889 studia legge a Mosca. Nel 1892 si laurea, e nello stesso anno si decide a sposare la cugina Anja Čimiakin, che aveva conosciuto all'Università di Mosca e con la quale aveva stabilito un rapporto di grande intesa e affinità intellettuale. Nel 1896 rifiuta un posto di docente all'Università di Dorpat in Estonia, per studiare arte presso l'Akademie der Bildenden Künste di Monaco di Baviera dove è allievo di Franz von Stuck. Si stabilisce nel quartiere di Schwabing, in seno a una grande comunità di artisti, rivoluzionari russi, musicisti, scrittori e persone creative in generale.
La città in quel periodo sta abbandonando la moda simbolista per diventare una delle capitali dello Jugendstil. Nel 1901 Kandinskij vi fonda il gruppo Phalanx, e tra il gruppo dei suoi studenti conosce la sua futura compagna di vita Gabriele Münter. Con l'obiettivo principale di introdurre le avanguardie francesi nell'ambiente artistico tradizionalista di Monaco, apre una scuola in cui tiene lezione. I suoi dipinti dei primi anni del secolo sono paesaggi eseguiti alla spatola, all'inizio ombrosi, e poi di una intensità quasi fulva; dipinge anche temi fantastici derivanti dalla tradizione russa o dalle leggende del medioevo tedesco; questo periodo è caratterizzato dalla sperimentazione tecnica, in particolare dell'uso della tempera su carta scura, per dare l'illusione di una superficie illuminata da dietro in trasparenza.
La consistenza tonale del chiaroscuro evidenzia lo schema, cancellando la distinzione tra figure e sfondo e dando come risultato una composizione quasi astratta. Nel 1902 espone per la prima volta con La Secessione di Berlino e realizza le sue prime xilografie. Nel 1903 e 1904 visita l'Italia, i Paesi Bassi, l'Africa e la Russia. Nel 1904 espone nel Salone d'Autunno di Parigi. Assieme a Gabriele Münter compra nel 1908 una casetta a Murnau in Alta Baviera. Questa casa, nominata "Russenhaus" ("la casa dei russi"), diventerà luogo di incontro di innumerevoli artisti e musicisti di tutto il mondo. A Murnau Kandinskij crea i primi lavori in cui, utilizzando colori accesi e antinaturalistici, dipinge immagini prive di volume e sperimenta sulle forme e sui colori, dando così il via all'astrazione dal reale.
La prima esposizione del gruppo, denominato NKVM (Neue Künstlervereinigung München, Associazione dei Nuovi Artisti di Monaco), ha luogo nel 1909 nella Galleria Heinrich Thannhauser di Monaco. Fino alla fine del decennio, le pitture di Kandinskij denotano una gran tendenza all'appiattimento per l'intensità equivalente delle aree di colore e la superficie rilucente che distrugge ogni illusione di profondità. La serie di quadri di fantini in competizione comincia nel 1909 e in essa la linea dell'orizzonte si va gradualmente sradicando, come del resto ogni altro riferimento spaziale. Nel 1910 produce il suo primo acquerello astratto, dove nelle macchie più scure predominano due colori, il rosso e l'azzurro, che evidentemente considera relazionati perché si trovano sempre insieme.
«Il rosso è un colore caldo e tende a espandersi; l'azzurro è freddo e tende a contrarsi. Kandinskij non applica la legge dei contrasti simultanei, ma la verifica; si serve di due colori come di due forze controllabili che possono essere sommate o sottratte e, secondo i casi, cioè secondo gli impulsi che riceve, si avvale di entrambi affinché si limitino o si esaltino a vicenda. Ci sono anche segni lineari, filiformi; sono, in un certo modo, indicazioni di movimenti possibili, sono tratti che suggeriscono la direzione ed il ritmo delle macchie che vagano sulla carta. Danno movimento a tutto l'acquerello» (Argan). Nella IV Composizione del 1911, le figure sono talmente semplificate, il colore è talmente arbitrario e lo spazio talmente confuso che è impossibile distinguere l'argomento senza riferirsi ai quadri precedenti della serie.
Lo spettatore è particolarmente disorientato dal modo in cui usa la linea: tanto come elemento indipendente, quanto come limite per il colore. L’artista affronta la pittura astratta attraverso tre gruppi di opere, che anche nelle loro denominazioni indicano il legame dell’arte di Kandinskij con la musica: "impressioni", "improvvisazioni" e "composizioni". Impressioni sono i quadri nei quali resta ancora visibile l’impressione diretta della natura esteriore; improvvisazioni, quelli nati improvvisamente dall’intimo e inconsciamente; composizioni quelli alla cui costruzione partecipa il cosciente, definiti attraverso una serie di studi. Kandinskij dopo questo passaggio, non ritornerà mai più alla pittura figurativa.


=== Il successo ===
Nel 1911 Kandinskij e Franz Marc si ritirano dal NKVM e pongono le basi del Blaue Reiter, editando un almanacco nel 1912. La prima esposizione ha luogo a dicembre, nella galleria Thannhauser di Monaco. Nello stesso anno pubblica Lo Spirituale nell'Arte, famoso e decisivo libro di Kandinsky, che intende lo spirituale dell'arte secondo due linee di forza contrapposte: da un lato la spiritualità della figura, in ultima analisi della carne; dall’altro quella dell’al di là della figura, rispetto a cui questa fa velo. Nel libro teorizza quello che va sperimentando nella sua pittura, cioè il rapporto tra forma e colore, alla base dell'astrazione. Nel 1912 viene pubblicato l'almanacco con le opere di Kandinskij e Marc, ed ha luogo la seconda esposizione del Blaue Reiter nella galleria Hans Goltz.
Nello stesso anno si tiene la prima mostra personale di Kandinskij nella galleria Der Sturm di Berlino. I temi preferiti di Kandinskij in questo periodo sono violenti e apocalittici, e traggono origine dalle immagini religiose popolari di Germania e Russia. Prima del 1912 il suo lavoro è già passato per diverse evoluzioni produttive. Nel 1913 quando dipinge Linee Nere già non si può più parlare di astrazione a partire da un soggetto; il colore e la linea hanno assunto tanta autonoma espressività da non seguire più un modello prestabilito. Opere come questa sono le prime realmente astratte.
Il percorso di Kandinskij verso l'astrazione trova giustificazione teorica in Astrazione e Empatia di Wilhelm Worringer, pubblicato nel 1908. Worringer argomenta che l'usuale gerarchia di valori, basata su leggi rinascimentali, non è valida per considerare l'arte di altre culture; molti artisti creano dalla realtà ma con un impulso astratto, cosicché le ultime tendenze dell'arte si trovano in società meno materialiste. Kandinskij era anche interessato nella Teosofia, intesa come la verità fondamentale che fa da sottofondo alla dottrina ed ai rituali in tutte le religioni del mondo; il credere in una realtà essenziale nascosta dietro le apparenze, fornisce una naturale razionalità all'arte astratta.
In Lo Spirituale nell'Arte, parla di una nuova epoca di grande spiritualità e del contributo che le dà la pittura. La nuova arte deve basarsi sul linguaggio del colore e Kandinskij dà indicazioni sulle proprietà emozionali di ciascun tono e di ciascun colore, a differenza delle precedenti teorie sul colore, egli non si interessa dello spettro, ma solo della risposta dell'anima. Nel 1913 partecipa con una sua opera all'Armory Show di New York e, allo scoppio della prima guerra mondiale, torna in Russia lasciando per sempre la sua compagna Gabriele Münter che rimarrà a Murnau nella loro casa comune fino alla morte, conservando una vastissima raccolta di quadri di Kandinskij, donati successivamente alla città di Monaco di Baviera e conservati nella Lenbachhaus.


=== Dopo la rivoluzione russa ===

Kandinskij rimarrà a Mosca fino al 1921. A partire dalla Rivoluzione di ottobre, Kandinsky svolge un lavoro amministrativo per il Commissariato del Popolo per l'Educazione; tra i progetti di questo organismo c'è la fondazione di vari musei e la riforma del sistema scolastico nei riguardi delle Scuole d'Arte. Nel 1914 viene allestita una mostra personale alla Galleria Thannhauser a Monaco e nel "Kreis fur Kunst" a Colonia. Kandinskij esegue quattro grandi murali per la villa di Edwin A. Campbell a New York. Il 1º agosto scoppia la prima guerra mondiale.
Il 3 agosto si rifugia in Svizzera con Gabriele Münter. Compie lunghi soggiorni a Goldach am Bodensee, dove lavora a Punto, linea, superficie e alla composizione per palcoscenico Sipario viola. Nel novembre intraprende da solo un viaggio verso la Russia, via Zurigo, per un soggiorno a Mosca. Tra il dicembre 1915 e il marzo 1916 sosta a Stoccolma, dove incontra per l'ultima volta Gabriele Munter in occasione di una mostra alla galleria Gummenson. Nel febbraio 1917 sposa Nina Andreevsky, figlia di un generale, con cui intraprende un viaggio di nozze in Finlandia. Nello stesso anno nasce il figlio Volodia, che muore nel 1920.
Nel 1921 si ritira dall'Istituto per la cultura artistica. Viene incaricato di creare la sezione psicofisica della neofondata Accademia delle scienze artistiche, di cui diventa vicedirettore e di cui dirige il laboratorio delle riproduzioni. In dicembre, lascia la Russia assieme alla moglie e si trasferisce a Berlino. Tra il 1922 e il 1933 lavora come insegnante di decorazione murale al Bauhaus, prima a Weimar, e poi, dopo il trasferimento della scuola, a Dessau. Gli anni del Bauhaus sono caratterizzati dall'amicizia con Paul Klee e dalla pubblicazione di un altro saggio fondamentale: Punto e linea sul piano. Con l'instaurazione della dittatura, accusato di bolscevismo, è costretto ad abbandonare il paese e a trasferirsi a Neuilly-sur-Seine, un sobborgo di Parigi.
Nel 1937 a Monaco viene realizzata la celebre mostra sull'Arte Degenerata, con cui Adolf Hitler si propone di condannare le nuove avanguardie artistiche. Nella mostra compaiono circa 50 opere di Kandinskij, poi vendute a basso costo all'asta ad acquirenti stranieri. Nel 1938 partecipa alla mostra Abstracte Kunst nello Stedelijk Museum di Amsterdam. Nello stesso anno pubblica quattro poesie e silografie nella rivista Transition. Il suo saggio L'Art Concert esce sul primo numero del XXe Siècle. Nel 1942 dipinge la sua ultima grande tela, Tensions dèlicates. In seguito, realizza soltanto opere di piccolo formato su cartone catramato. Personale alla Galerie Jeanne Bucher di Parigi. Muore nel 1944 nell'abitazione di Neuilly-sur-Seine dove ha vissuto negli ultimi dieci anni della sua vita.


== Lo spirituale nell'arte ==
Kandinskij, nelle sue opere, espone le sue teorie sull'uso del colore, intravedendo un nesso strettissimo tra opera d'arte e dimensione spirituale. Il colore può avere due possibili effetti sullo spettatore: un "effetto fisico", superficiale e basato su sensazioni momentanee, determinato dalla registrazione da parte della retina di un colore piuttosto che di un altro; un "effetto psichico" dovuto alla vibrazione spirituale (prodotta dalla forza psichica dell'uomo) attraverso cui il colore raggiunge l'anima. Esso può essere diretto o verificarsi per associazione con gli altri sensi. L'effetto psichico del colore è determinato dalle sue qualità sensibili: il colore ha un odore, un sapore, un suono.
Perciò il rosso, ad esempio, risveglia in noi l'emozione del dolore, non per un'associazione di idee (rosso-sangue-dolore), ma per le sue proprie caratteristiche, per il suo "suono interiore". Kandinskij utilizza una metafora musicale per spiegare quest'effetto: il colore è il tasto, l'occhio è il martelletto, l'anima è un pianoforte con molte corde. Il colore può essere caldo o freddo, chiaro o scuro. Questi quattro "suoni" principali possono essere combinati tra loro: caldo-chiaro, caldo-scuro, freddo-chiaro, freddo-scuro. Il punto di riferimento per i colori caldi è il giallo, quello dei colori freddi è l'azzurro.
Alle polarità caldo-freddo Kandinskij attribuisce un doppio movimento: uno "orizzontale" ed uno "radiante". Il giallo è dotato di un movimento radiante che lo fa avanzare verso lo spettatore rispetto al piano in cui è fisicamente, inoltre è dotato di un movimento eccentrico-centrifugo perché si allarga verso l'esterno, abbaglia, respinge. L'azzurro è dotato di un movimento orizzontale che lo fa indietreggiare dallo spettatore ed è dotato di un movimento concentrico-centripeto perché si avvolge su sé stesso, esso creando un effetto di immersione attira lo spettatore. Kandinskij, sempre in base alla teoria secondo la quale il movimento del colore è una vibrazione che tocca le corde dell'interiorità, descrive i colori in base alle sensazioni e alle emozioni che suscitano nello spettatore, paragonandoli a strumenti musicali.

Egli si occupa dei colori primari (giallo, blu, rosso) e poi di colori secondari (arancione, verde, viola), ciascuno dei quali è frutto della mescolanza tra due primari. Analizzerà anche le proprietà di marrone, grigio, bianco e nero.
Il giallo è dotato di una follia vitale, prorompente, di un'irrazionalità cieca; viene paragonato al suono di una tromba, di una fanfara. Il giallo indica anche eccitazione quindi può essere accostato spesso al rosso ma si differenzia da quest'ultimo.
L'azzurro è il blu che tende ai toni più chiari, è indifferente, distante, come un cielo artistico; è paragonabile al suono di un flauto. Inoltre il blu scuro viene paragonato al suono di un organo. Il blu è il colore del cielo, è profondo; quando è intenso suggerisce quiete, quando tende al nero è fortemente drammatico, quando tende ai toni più chiari le sue qualità sono simili a quelle dell'azzurro, se viene mischiato con il giallo lo rende malto, ed è come se la follia del giallo divenisse "ipocondria". In genere è associato al suono del violoncello.
Il rosso è caldo, vitale, vivace, irrequieto ma diverso dal giallo, perché non ha la sua superficialità. L'energia del rosso è consapevole, può essere canalizzata. Più è chiaro e tendente al giallo, più ha vitalità, energia. Il rosso medio è profondo, il rosso scuro è più meditativo. È paragonato al suono di una tuba.
L'arancione esprime energia, movimento, e più è vicino alle tonalità del giallo, più è superficiale; è paragonabile al suono di una campana o di un contralto.
Il verde è assoluta mobilità in una assoluta quiete, fa annoiare, suggerisce opulenza, compiacimento, è una quiete appagata, appena vira verso il giallo acquista energia, giocosità. Con il blu diventa pensieroso, attivo. Ha i toni ampi, caldi, semigravi del violino.
Il viola, come l'arancione, è instabile ed è molto difficile utilizzarlo nella fascia intermedia tra rosso e blu. È paragonabile al corno inglese, alla zampogna, al fagotto.
Il marrone si ottiene mischiando il nero con il rosso, ma essendo l'energia di quest'ultimo fortemente sorvegliata, ne consegue che esso risulti ottuso, duro, poco dinamico.
Il grigio è l'equivalente del verde, ugualmente statico, indica quiete, ma mentre nel verde è presente, seppur paralizzata, l'energia del giallo che lo fa variare verso tonalità più chiare o più fredde facendogli recuperare vibrazione, nel grigio c'è assoluta mancanza di movimento, che esso volga verso il bianco o verso il nero.
Il bianco è dato dalla somma (convenzionale) di tutti i colori dell'iride, ma è un mondo in cui tutti questi colori sono scomparsi, di fatto è un muro di silenzio assoluto, interiormente lo sentiamo come un non-suono. Tuttavia è un silenzio di nascita, ricco di potenzialità; è la pausa tra una battuta e l'altra di un'esecuzione musicale, che prelude ad altri suoni.
Il nero è mancanza di luce, è un non-colore, è spento come un rogo arso completamente. È un silenzio di morte; è la pausa finale di un'esecuzione musicale, tuttavia a differenza del bianco (in cui il colore che vi è già contenuto è flebile) fa risaltare qualsiasi colore.
La composizione pittorica è formata dal colore, che nonostante nella nostra mente sia senza limiti, nella realtà assume anche una forma. Colore e forma non possono esistere separatamente nella composizione. L'accostamento tra forma e colore è basato sul rapporto privilegiato tra singole forme e singoli colori. Se un colore viene associato alla sua forma privilegiata gli effetti e le emozioni che scaturiscono dai colori e dalla forma vengono potenziati. Il giallo ha un rapporto privilegiato con il triangolo, il blu con il cerchio e il rosso con il quadrato.
Molto importante è anche l'orientamento delle forme sulla superficie pittorica, ad esempio, il quadrato su un lato è solido, consapevole, statico; su un vertice (losanga) è instabile e gli si assocerà un rosso caldo, non uno freddo e meditativo. La composizione di un quadro non deve rispondere ad esigenze puramente estetiche ed esteriori, piuttosto deve essere coerente al principio della necessità interiore: quella che l'autore chiama onestà. Il bello non è più ciò che risponde a canoni ordinari prestabiliti. Il bello è ciò che risponde ad una necessità interiore, che l'artista sente come tale


== "Punto, linea, superficie" ==
Kandinskij in questo saggio si dedica alla parte grafica che può esistere anche senza il colore. Il punto è il primo nucleo del significato di una composizione, nasce quando il pittore tocca la tela; è statico. La linea è la traccia lasciata dal punto in movimento, per questo è dinamica. Può essere orizzontale, verticale, diagonale. Può essere spezzata, curva, mista. I singoli suoni possono essere mescolati tra loro; più la linea è variata, più cambiano le tensioni spirituali che suscita: drammatiche se è spezzata, più liriche se è curva. Anche lo spessore cambia: può essere sottile, marcato, spesso, variabile.
La superficie è il supporto materiale destinato a ricevere il contenuto dell'opera, si tratta solitamente di una tela (ma Kandinskij ha dipinto anche del vasellame e dei piatti). L'opera risulta dunque essere limitata da due linee orizzontali e due verticali, oppure da una linea curva (per la tela a formato ellittico). L'autore può dare accentuazione alle forme girando la tela e sfruttandone i piani diversi, ma non può fare quest'azione a posteriori, come faceva per esempio Jackson Pollock, bensì ci vuole fin alla creazione dell'opera lucidità e consapevolezza artistica.


== I lavori teatrali ==
Parte non secondaria della ricerca di Kandinskij è costituita dai lavori teatrali, concepiti in un’ottica di relazioni profonde tra le diverse componenti espressive – forma, suono, colore, luce, movimento – in funzione di un nuovo tipo di opera d’arte, a carattere multimediale. I primi suoi studi in tal senso furono i frammenti teatrali Paradiesgarten e Daphnis und Chloe, del 1908-1909. Degli anni immediatamente successivi, 1909-1914, sono invece i testi delle sue "composizioni sceniche": Suono giallo, Suono verde, Bianco e Nero, Viola.
Solo il primo di essi venne pubblicato e nessuno venne realizzato dal suo autore, nonostante i suoi diversi tentativi in tal senso. Si tratta di testi visionari, nei quali i personaggi si muovono in un mondo astratto denso di evocazioni, di immagini, di colori. L'unica opera teatrale che Kandinskij ebbe la possibilità di mettere in scena fu Quadri da un'esposizione, dal poema musicale di Modest Musorgskij, che l’artista presentò nel 1928, al Friedrich Theater di Dessau. L'opera di Musorgskij è strutturata sull’idea della visita ad un'esposizione di acquerelli del pittore Viktor Aleksandrovič Hartmann, suo amico, e si divide in Promenades (i movimenti del visitatore nella galleria) e Quadri (i contenuti delle opere in mostra).
A tale struttura fa riferimento la messinscena di Kandinskij, risolta con una successione di scene costituite di forme colorate geometriche, che traducono i temi musicali in immagini astratte in movimento. Uno spettacolo, dunque, realizzato sostanzialmente con forme, colori e luci, mentre la presenza dei performer è del tutto marginale, essendo costituita da due danzatori, usati in due brevi scene. Alcune delle composizioni sceniche kandinskijane, non realizzate dall’autore, sono state messe in scena da altri, pur in forme che spesso si distaccano dall'originale.
Tra le messinscene di Suono giallo, vi sono quelle realizzate da Jacques Polieri nel 1975 (musica di Alfred Schnittke, coreografia di Maximilien Ducroux); da Ian Strasfogel nel 1982 (scenografie di Robert Israel, luci di Richard Riddel, coreografia di Hellmut Fricke-Gottschield); dalla compagnia Solari-Vanzi nel 1985 (scene di Beatrice Scarpato, luci di Stefano Pirandello) al Fabbricone di Prato; da Fabrizio Crisafulli nel 2002, al teatro romano Amiternum dell'Aquila, con la musica di Giancarlo Schiaffini, la coreografia di Diego Watzke, un’opera video di Marco Amorini.
Di Viola si ricordano la libera messinscena di Giulio Turcato alla Biennale di Venezia del 1984 (musica di Luciano Berio, regia di Vana Caruso, coreografia di Min Tanaka) e quella realizzata (anche in film) da Kirsten Winter nel 1996, per iniziativa del Museo Sprengel e del Verein Kunst und Bühne di Hannover. La messinscena kandinskijana di Quadri di un'Esposizione è stata ricostruita fedelmente nel 1983 dalla Hochschule der Künste di Berlino. Versioni differenti, dedicate all'artista russo, sono state proposte da Fabrizio Crisafulli nel 1994 e nel 2007).


== Opere (parziale) ==

Chiesa della Natività della Vergine a Mosca (1886) - Parigi, Centro Pompidou;
Fiume d'autunno (primi del 900) - San Pietroburgo, Museo di Stato Russo;
Vecchia città II (1902) - Parigi, Musée national d'Art Moderne, Centre Georges Pompidou;
Il cavaliere azzurro (1903) - Collezione privata, Zurigo;
Mulini a vento (1904) - Centre Pompidou, Parigi;
Improvvisazione 6 (1909) - Lenbachhaus Monaco di Baviera;
Paesaggio estivo (Case a Murnau) (1909) - Museo di Stato Russo, San Pietroburgo;
Chiesa rossa (1900-1910) - Museo di Stato Russo, San Pietroburgo;
Primo acquerello astratto (1910-1913) - Parigi, [Musèe National d'Art Moderne], Centre Georges Pompidou;
Impressione VII (1910) - Galleria Statale Tret'jakov Mosca;
Improvvisazione 11 (1910) - Museo di Stato Russo San Pietroburgo;
Paesaggio romantico (1911) - Lenbachhaus Monaco di Baviera;
Impressione VI (Domenica) (1911) - Lenbachhaus Monaco di Baviera;
Improvvisazione 19 (1911) - Lenbachhaus Monaco di Baviera;
San Giorgio II (1911) - Museo di Stato Russo, San Pietroburgo;
San Giorgio III (1911) - Lenbachhaus Monaco di Baviera;
Impressione III (concerto) (1911) - Lenbachhaus Monaco di Baviera;
Macchia nera I (1912) - Museo di Stato Russo, San Pietroburgo;
Improvvisazione 26 (rematori) (1912) - Lenbachhaus Monaco di Baviera;
L'oriente (1913) - Amsterdam, Stedelijk Museum;
Composizione VI (1913) - Museo dell'Ermitage, San Pietroburgo;
Composizione VII (1913) - Galleria Tret'jakov, Mosca;
Improvvisazione con forme fredde (1914) - Galleria Tret'jakov, Mosca;
Macchia rossa I (1914) - ?;
Mosca I (1916) - Galleria Tret'jakov, Mosca;
San Giorgio (1914-1917) - Galleria Tret'jakov, Mosca;
Macchia rossa II (1921) - Lenbachhaus Monaco di Baviera;
Arco azzurro (1917) - Museo di Stato Russo, San Pietroburgo;
Due ovali (1919) - Museo di Stato Russo, San Pietroburgo;
Tratto bianco (1920) - Museum Ludwig, Colonia;
Composizione VIII (1923) - Guggenheim Museum, New York;
Giallo, rosso, blu (1925) - Parigi, Musée National d'art Moderne, Centre Georges Pompidou;
Alcuni cerchi (1926) - Guggenheim Museum, New York;
Composizione X (1939) - Kunstsammlung Nordrhein-Westfalen, Düsseldorf;
Blu di cielo (1940) - Parigi, Musèe National d'Art Moderne, Centre Georges Pompidou;
Slancio moderato (1944) - Parigi, Musèe National d'Art Moderne, Centre Georges Pompidou.


== Bibliografia ==
Nadia Podzemskaia, Colore simbolo immagine: origine della teoria di Kandinsky, Alinea editrice, Firenze, 2000.
Alexander Kojève, Kandinsky, Quodlibet, Macerata, 2005


== Opere in traduzione italiana ==
V. Kandinskij - Punto, linea, superficie. Contributo all'analisi degli elementi pittorici (1968)
V. Kandinskij; M. Franz - Il cavaliere azzurro (1988)
V. Kandinskij - Il suono giallo e altre composizioni sceniche (2002)
V. Kandinskij; A. Schönberg - Musica e pittura (2002)
V. Kandinskij - Lo spirituale nell'arte (2005)
V. Kandinskij - Sguardi sul passato (2006)


== Vasilij Vasil'evič Kandinskij nei musei italiani ==
Galleria d'arte moderna e contemporanea di Bergamo
Galleria nazionale d'arte moderna e contemporanea di Roma
Galleria internazionale d'arte moderna Ca' Pesaro di Venezia
Museo del Novecento di Milano
Pinacoteca comunale “Orneore Metelli” di Terni
Peggy Guggenheim Collection di Venezia


== Voci correlate ==
Tutte le opere di Kandinskij
Astrattismo lirico
Basic design


== Altri progetti ==

 Wikiquote contiene citazioni di o su Vasilij Vasil'evič Kandinskij
 Wikimedia Commons contiene immagini o altri file su Vasilij Vasil'evič Kandinskij


== Collegamenti esterni ==
(FR, EN, RU, DE, ES, PT, IT, NL) Wassily Kandinsky Website
(EN, RU) Kandinsky Family Tree - Albero Genealogico dei Kandinskij
(EN) Lavori di Vasilij Kandinsky e la loro collocazione
(EN) Vasilij Kandinskij: galleria virtuale
(FR) Kandinsky
Vassily Kandinsky - Lo spirituale nell'arte
(EN) Wassily Kandinsky.net The biographyWilliam James (New York, 11 gennaio 1842 – Tamworth, 26 agosto 1910) è stato uno psicologo e filosofo statunitense di origine irlandese. Egli fu presidente della Society for Psychical Research dal 1894 al 1895.


== Biografia ==
La sua era una famiglia di tradizione calvinista emigrata dall'Irlanda. Fratello maggiore di cinque figli, tra i quali va ricordato Henry James, che sarebbe divenuto un celebre romanziere, e Alice James, autrice di un celebre diario, ebbe come padre il filosofo trascendentalista Henry James senior, discepolo di Swedenborg e amico di Emerson. Oltre a questi ultimi due autori, James si interessò anche alle opere e al pensiero di Hume, Afrikan Špir, Blaise Pascal, John Stuart Mill, Bain, Schiller, Lotze, Reid, Renouvier e Brown.


=== Psicologo e filosofo ===
Dopo essersi laureato in medicina nel 1869 prosegue gli studi da autodidatta, indirizzandosi verso la psicologia. Nel 1872 prende avvio la sua carriera universitaria che si svolge interamente all'università di Harvard dapprima come semplice istruttore e divenendo poi nel 1876 professore assistente di fisiologia. Nel 1885 ha l'incarico di professore di filosofia e nel 1890 assume l'incarico di professore di psicologia. Qui all'università di Harvard creerà uno dei primi laboratori di psicologia sperimentale degli Stati Uniti. Sempre nel 1890 anticipando il funzionalismo pubblica una delle sue opere maggiori, i "Principi di Psicologia" (Principles of Psychology), in due volumi. I "Principi" sono universalmente considerati come uno dei testi più influenti e rilevanti dell'intera storia della psicologia, e sono stati per decenni uno dei manuali di base nella formazione accademica degli psicologi nordamericani. Nel 1907 si ritira definitivamente dall'insegnamento accademico.
I suoi lavori di psicologia influenzarono Henri Bergson, di cui fu a sua volta un grande ammiratore. William James apporta alla psicologia il pragmatismo e il funzionalismo. Secondo il pragmatismo, le idee e i concetti sono veri solo se consentono all'individuo di operare sulla realtà; l'idea di una psicologia "funzionale" deriva invece dal funzionalismo, ovvero le funzioni adattive per l'organismo-uomo in relazione all'ambiente. Con la sua opera monumentale Principles of Psychology, William James si pone in una posizione di forte contrasto con la psicologia tedesca del tempo, sostenendo che non esiste una "sensazione semplice", ma che la coscienza è un continuo pullulare di oggetti e relazioni.
Una delle concettualizzazioni più significative dei Principles è quella relativa al "flusso di pensiero" (stream of thought), con la quale descrive le caratteristiche del pensiero associandole a quelle della corrente fluviale. Nel X capitolo dei Principles introduce il concetto di Sé empirico, articolato in un Sé materiale (il proprio corpo, i genitori, la casa), un sé sociale - cioè come gli altri mi vedono, un Sé spirituale (il proprio essere interiore, le proprie capacità personali, etc.). Un'altra teoria di notevole importanza espressa nel Principles è la "Teoria periferica delle emozioni" (periferica in quanto legata al sistema nervoso periferico). Con questa teorizzazione, James capovolge l'idea comune secondo cui alla percezione di uno stimolo segue un'emozione, che è anche accompagnata da manifestazioni a livello somatico; James sostiene al contrario che la manifestazione somatica precede l'emozione, che successivamente viene riconosciuta a livello "cognitivo". In Italia, James fu ammiratore di Giovanni Papini.


=== Empirismo tradizionale e empirismo radicale ===
Il pensiero psicologico e filosofico di William James si distacca dall'empirismo tradizionale proprio per il modo di intendere l'esperienza. L'esperienza, per James, si "autocontiene e non poggia su nulla". Nell'opera The Will to Believe l'autore definisce l'aspetto prioritario della volontà:
Ogni azione è reazione al mondo esterno, e gli stati intermedi, come il pensiero, sono solo un luogo ed un momento transitorio che indirizzano verso un'azione. Analogamente ad un altro filosofo della corrente del "pragmatismo" Charles Sanders Peirce, anche James analizza le credenze, soffermandosi sulla loro validità, che è verificabile dalla loro utilità all'azione. Un altro argomento dell'opera Jamesiana è la focalizzazione del lavoro della scienza: la scienza, secondo l'autore, non osserva in modo freddo e passivo i fatti naturali, ma li relaziona fra loro non rispettando l'ordine naturale, semplifica il senso dei fenomeni e li prevede. La teoria principale dell'opera è il divieto al pensiero di bloccare credenze utili ad un'azione efficace nel mondo; la credenza prima di essere considerata tale, deve dimostrarsi importante, viva e spirituale, e infine né vera né falsa. Solo se sono verificate queste condizioni, l'uomo, secondo James, può assumersi il rischio dell'errore di valutazione.
L'autore, più che all'aspetto scientifico, è interessato a quello morale e religioso e quindi sostiene la necessità della "scommessa" della fede (di pascaliana memoria), poiché a priori è deleterio rinunciare ai vantaggi comportanti dalla fede. In una delle sue ultime opere, Introduzione alla filosofia, chiarisce il concetto di "universo progressista", formato sia da elementi molteplici e indipendenti, indeterminati, liberi e cooperanti, sia da forme monistiche, compatte, determinate, vincolate che devono collaborare tra loro per il successo globale. Nell'opera "A Pluralistic Universe" approfondisce il senso del divino, arrivando alla conclusione della finitezza di Dio, un Dio non più onnipotente, ma avente funzioni, spazi e tempi simili a quelli umani.


=== Gli studi sull'esperienza religiosa e mistica ===

Nel 1902 pubblica il risultato delle sue ricerche psicologiche sulla fenomenologia delle esperienze religiose, ed in particolare sull'atteggiamento mistico e gli stati esperienziali che contraddistinguono il misticismo. Il titolo di questo lavoro è "La varietà dell'esperienza religiosa". In una lettera scriverà che si tratta di un'esperienza che va difesa contro la stessa filosofia. Qui, forse ancor più che in altre opere, emerge l'influsso del filosofo statunitense protopragmatista Emerson.


=== Il pragmatismo come filosofia progressiva ===
In un primissimo gruppo di articoli,scritti tra il 1879 e il 1885, poi confluiti in I principi di psicologia (1890), James prende posizione critica di fronte all'interpretazione deterministica dell'evoluzionismo di Darwin fornita da Spencer. In particolare egli respinge l'idea che il processo di adattamento dell'organismo all'ambiente sia il principale fattore dell'evoluzione della mente umana. James, al contrario, rivendica "il valore dell'agire umano", della volontà di ogni individuo, della capacità degli uomini di interagire con l'ambiente in maniera creativa, determinando condizioni di vita sempre più rispondenti ai loro bisogni e interessi.
In questa originaria dimensione umana rivolta all'agire, al fare, al creare, James vede il fondamento anche del pragmatismo e di un «atteggiamento perfettamente familiare in filosofia», proprio di una mentalità empirista,antidogmatica,antimetafisica. Il pragmatismo di James è un metodo all'interno del quale le conoscenze, "le teorie vengono valutate in base ai loro risultati". In quest'ottica l'uomo si serve dell'esperienza del passato per anticipare il futuro ed elaborare cognizioni da utilizzare come "strumenti capaci di dominare l'ambiente". Nel rivolgersi alle «possibilità di agire» e agli effetti pratici delle idee e delle teorie, il metodo pragmatico si distingue però dall'empirismo di tanta tradizione filosofica. Secondo James,come ogni empirista, anche il pragmatista crede nei fatti, ma anche nella forza pratica delle opinioni, nell'efficacia delle convinzioni, nel valore delle idee teleologiche, ossia dei fini da realizzare.
Il pragmatismo è così una forma di empirismo che amplia però la mentalità delle concezioni tradizionali,le quali rischiano di rimanere chiuse entro un orizzonte altrettanto dogmatico di quello proprio dei razionalisti e dei metafisici. "Il pragmatismo non critica" infatti "le idee della metafisica in quanto tali", perché guarda alla conoscenza nella esclusiva sua funzione pratica, "per la quale anche nozioni astratte, speculative come i concetti o le specie diventano strumenti elaborati per qualche scopo, qualche fine". Più in generale, la razionalità umana stessa è lo strumento capace di condurre da uno stato confuso e di disagio ad uno di agio, di pace, di riposo.
La razionalità nei suoi metodi e nelle sue forme, secondo James, rientra nella "tendenza naturale propria della vita ad agire nella realtà per raggiungere uno stato di felicità", di benessere («concezione teologica della mente»). Ma l'uomo non può agire per un suo futuro,non può creare progetti di vita se non crede prima di tutto nelle sue possibilità d'azione, nella forza delle proprie idee, perciò,osserva James, "ogni nuova filosofia o scienza si è sorretta sulla fede nella verità di certe idee prima che queste potessero essere verificate. La fede quindi anticipa la certezza ed anzi in certi casi crea la sua stessa verificazione". Il pragmatismo comporta così una fede nella verità delle proprie idee che si fa "volontà, azione, comportamento nella realtà"; azione che produce una selezione tra ciò che si deve fare o non fare. Da questo punto di vista, secondo James, anche le teorie scientifche perdono la loro funzione teorica per essere anzitutto costruzioni intellettuali elaborate al fine di soddisfare i bisogni umani.


=== L'incontro con Sigmund Freud ===
William James ormai era il filosofo più famoso degli Stati Uniti quando, proprio a un anno dalla sua morte, nel 1909, giunge in America dall'Europa invitato dalla Clark University il medico viennese Sigmund Freud, con tre dei suoi più fidati e vicini collaboratori nell'ambito della nuova psicologia psicoanalitica, tra cui il giovane psicoanalista svizzero Carl Gustav Jung, lo psicoanalista ungherese Sándor Ferenczi ed Ernest Jones dalla Gran Bretagna. È in questa circostanza che avvenne anche un incontro personale tra lo psicologo europeo e quello americano; in quell'occasione l'anziano James espresse a Freud la sua ammirazione per la psicoanalisi ("Il futuro della psicologia è nel suo lavoro"). Non ne fu però molto soddisfatto e qualche tempo descrisse negativamente il simbolismo onirico ("Un metodo pericoloso"). E Freud ("Ossessionato da alcune fissazioni").


=== Opere principali e bibliografia ===
Principi di Psicologia (The Principles of Psychology, 2 vols. 1890)
Psychology (Briefer Course) (1892)
Discorsi agli insegnanti e agli studenti sulla psicologia e su alcuni ideali di vita , (1892), Armando, 2003
La volontà di credere e altri saggi di filosofia popolare (The Will to Believe, and Other Essays in Popular Philosophy, 1897)
Human Immortality: Two Supposed Objections to the Doctrine (1897)
Talks to Teachers on Psychology: and to Students on Some of Life's Ideals (1899)
La varie forme dell'esperienza religiosa. Uno studio sulla natura umana (The Varieties of Religious Experience: A Study in Human Nature, 1902), ISBN 0-300-06255-9. Edizione italiana curata da Giovanni Filoramo, con la traduzione di Paolo Paoletti, Brescia, Morcelliana, 1998 (II ed. 2009).
Pragmatismo (Pragmatism: A New Name for Some Old Ways of Thinking, 1907)
Un universo pluralistico (A Pluralistic Universe, 1909)
Il significato della verità (The Meaning of Truth: A Sequel to "Pragmatism", 1909)
Alcuni problemi di filosofia (Some Problems of Philosophy, 1911)
Memories and Studies (1911)
Saggi di empirismo radicale, Macerata, Quodlibet, 2009 (Essays in Radical Empiricism, 1912)
Letters of William James, 2 vols. (1920)
Collected Essays and Reviews (1920)
Ralph Barton Perry, The Thought and Character of William James, 2 vols. (1935)
William James on Psychical Research (1960)
The Correspondence of William James, 12 vols. (1992-2004)
Nicola Abbagnano, Storia della filosofia (dallo spiritualismo all'esistenzialismo), Utet, Torino, 1995
Michel Weber, « Whitehead et James : conditions de possibilité et sources historiques d'un dialogue systématique », in A. Benmakhlouf et S. Poinat (éd.), Quine, Whitehead, et leurs contemporains, Noesis, 13, 2009, pp. 251-268.
Michel Weber, « Critique jamesienne de l’onto-psychologie de la substance », in Pierre Steiner (éd.), Revue internationale de philosophie, 2012, volume 66, n° 260, pp. 207-227.
Weber, Michel. Whitehead’s Pancreativism. Jamesian Applications, Frankfurt / Paris, Ontos Verlag, 2011.
Wiseman, R. (2012). CAMBIO VITA IN 6 COMODE LEZIONI. Milano, Ed.Salani.


== Note ==
^ William James, "Papini and the Pragmatism Movement in Italy", in The Journal of Philosophy, Psychology and Scientific Method, III, 13, 1906, pp. 337-341.
^ W. James, La volontà di credere, p. 89
^ Richard Wiesman, pp. 122


== Voci correlate ==
Empirismo
Empirismo radicale
Pragmatismo
Weltanschauung


== Altri progetti ==

 Wikisource contiene una pagina dedicata a William James
 Wikiquote contiene citazioni di o su William James
 Wikimedia Commons contiene immagini o altri file su William James


== Collegamenti esterni ==
(EN) Enciclopedia Filosofica dell'Università di Stanford
(EN) Sito completo sulla figura di William JamesWaylon Jennings (Littlefield, 15 giugno 1937 – Chandler, 13 febbraio 2002) è stato un musicista statunitense, attivo nel genere della musica country.


== Biografia ==
È stato uno fra i più conosciuti interpreti della musica popolare statunitense e sua fu l'idea di creare un nuovo movimento che procedesse a rivoluzionare un ambiente che giudicava ormai bloccato su stereotipi superati.
Per questo fondò nel 1976 un gruppo estemporaneo di cui facevano parte Willie Nelson, Jessi Colter e Tompall Glaser chiamato The Outlaws, che incise per la RCA un album di brani country intitolato Wanted - The Outlaws.

L'album fu il primo del genere country a vendere oltre un milione di copie. Il pezzo che apriva il disco, My Heroes Have Always Been Cowboys, divenne il pezzo più noto di Jennings, quasi una sorta di marchio di fabbrica. Nel 1979 ha avuto un grande successo con Good Old Boys, canzone resa famosa dal telefilm The Dukes of Hazzard, in cui la sua voce narrava gli avvenimenti degli episodi. Negli anni ottanta ha fatto parte dei The Highwaymen, un supergruppo country formato, oltre a lui, da Johnny Cash, Willie Nelson e Kris Kristofferson.
Nel 1985 ha partecipato ad USA for Africa, un supergruppo di 45 celebrità della musica pop tra cui Michael Jackson, Lionel Richie, Stevie Wonder e Bruce Springsteen, cantando We Are the World prodotta da Quincy Jones e incisa a scopo benefico. I proventi raccolti con We Are the World sono stati devoluti alla popolazione dell'Etiopia, afflitta in quel periodo da una disastrosa carestia. Il brano ha vinto il Grammy Award come "canzone dell'anno", come "disco dell'anno", e come "miglior performance di un duo o gruppo vocale pop".


== Discografia ==


== Note ==
^ a b c (EN) Stephen Thomas Erlewine, Waylon Jennings su AllMusic, All Media Network.


== Altri progetti ==

 Wikimedia Commons contiene immagini o altri file su Waylon Jennings


== Collegamenti esterni ==
Sito ufficialeOne More Chance è il terzo singolo estratto dal terzo album di Will.i.am, Songs About Girls. La canzone inizialmente doveva vedere la collaborazione di Nicole Scherzinger, ma così non è stato.Washington Irving (New York, 3 aprile 1783 – New York, 28 novembre 1859) è stato uno scrittore statunitense.


== Biografia ==
Vissuto a New York, suo padre proveniva da una famiglia scozzese, mentre sua madre era inglese. Da giovanissimo compose un libro a 4 mani con suo fratello, fatto di bozzetti satirici pubblicati su una piccola rivista a cui diede il nome inventato di Salma Gundi.
Si ammalò nel 1804 di tubercolosi e per questo venne mandato in Inghilterra, ancora giovanissimo, dove rimase per due anni.
La sua opera più celebre è sicuramente la short story chiamata La leggenda della valle addormentata o La leggenda di Sleepy Hollow, ma scrisse anche numerosi lavori di carattere storico, benché romanzati, come quello su George Washington e sulla Spagna del XV secolo, come quelli su Cristoforo Colombo, i Mori di al-Andalus e l'Alhambra degli Ziridi e dei Nasridi: questi ultimi, forse frutto del suo soggiorno in Spagna nelle vesti di ambasciatore degli Stati Uniti dal 1842 al 1846. Il suo nome è stato preso da George Washington.
Morì nel 1859 ed è stato sepolto presso il cimitero di Sleepy Hollow, New York.


== Opere ==

Storia di New York
Il libro degli schizzi
Tales of a Traveller
I racconti dell'Alhambra
A Tour of the prairies
Astoria
Capitain Bonneville
Vita di Washington
Rip van Winkle
Approdo di Colombo al Mondo Nuovo
The legend of Sleepy Hollow


== Filmografia ==
Washington Irving appare come personaggio in numerosi film:
in Little Old New York, film del 1923 diretto da Sidney Olcott, viene interpretato da Mahlon Hamilton
in I ribelli del porto (Little Old New York), film del 1940 diretto da Henry King, viene interpretato da Theodore von Eltz
in La conquistatrice dell'Alhambra (Cuentos de la Alhambra), film spagnolo del 1950 diretto da Florián Rey, viene interpretato da Aníbal Vela
in Favorite Son: Alexander Hamilton film TV del 2003, diretto da Michael Bober, dove si sente solo la voce dello scrittore, impersonato da Michael Lipton
in Ichabod!, film musicale del 2004, diretto da Rick Ramage, dove viene interpretato da Steve Grojahn
in Great American Authors: Since 1650, serie Tv del 2007 diretta da Scott Gordon e Ron Meyer, dove viene interpretato da Scott Gordon


== Collegamenti esterni ==
(EN) Washington Irving in Internet Movie Database, IMDb.com Inc.


== Altri progetti ==

 Wikisource contiene una pagina dedicata a Washington Irving
 Wikiquote contiene citazioni di o su Washington Irving
 Wikimedia Commons contiene immagini o altri file su Washington IrvingWoodrow Tracy "Woody" Harrelson (Midland, 23 luglio 1961) è un attore statunitense.


== BiografiaModifica ==
Nato in Texas, subito dopo aver frequentato il college Hanover in Indiana, si trasferisce a New York, dove a teatro inizia a recitare in Biloxi Blues di Neil Simon per poi entrare a far parte nel cast della serie Televisiva Cin cin. La sua apparizione in questa sit-com, durata 8 anni, nel 1989 gli regala un Emmy come "miglior attore non protagonista".
Figlio di Charles Harrelson, killer professionista morto in carcere nel 2007, e di Diane Lou Oswald, i suoi genitori divorziarono quando lui aveva 3 anni. Il debutto sul grande schermo ha inizio nel 1986, a fianco di Goldie Hawn, con il film Una bionda per i Wildcats. Dopo diversi ruoli secondari, come nel film Doc Hollywood - Dottore in carriera del 1991, Harrelson riesce a confermarsi nel 1992 con la commedia Chi non salta bianco è. Un anno dopo l'attore si fa realmente conoscere con Proposta indecente, nonostante per questo ruolo abbia ricevuto un Razzie Award come "peggior attore non protagonista". Nel 1994 con Assassini nati, sotto la regia di Oliver Stone, interpreta la parte di un serial killer. Nel 1996 con il film Larry Flynt - Oltre lo scandalo, Harrelson viene nominato sia agli Oscar che all'Orso d'Oro come "miglior attore protagonista".
Dopo aver entusiasmato la critica nel ruolo del re del porno Larry Flynt ha recitato anche in La sottile linea rossa di Terrence Malick, e in Edtv e Incontriamoci a Las Vegas. Ha interpretato il ruolo di Defendor, un eroe vigilantes con disturbi mentali, nell'omonimo film. Ha ricevuto un'altra nomination agli Oscar come miglior attore non protagonista nel 2010 per il suo ruolo in Oltre le regole - The Messenger. Ha interpretato uno dei fidanzati di Grace Adler nella popolare serie TV Will & Grace. Ha partecipato inoltre al film di Gabriele Muccino Sette anime.


== Vita privataModifica ==
Il 29 giugno del 1985 si sposa con Nancy Simon ma il loro matrimonio dura solo sei mesi, fino al gennaio del 1986. Ha inoltre avuto relazioni con Carol Kane (di 9 anni più grande), Ally Sheedy e Moon Unit Zappa.
Nel 1987 si fidanza con la sua ex assistente Laura Louie da cui ha tre figlie: Deni Montana (1994); Zoe Giordano (1996) e Makani Ravello (2006). Woody e Laura si sposano nel 2008 ed attualmente vivono in Costa Rica.


== FilmografiaModifica ==


=== CinemaModifica ===
Una bionda per i Wildcats (Wildcats), regia di Michael Ritchie (1986)
Cool Blue, regia di Mark Mulin (1990)
Pazzi a Beverly Hills (L.A. Story), regia di Mick Jackson (1991)
Doc Hollywood - Dottore in carriera (Doc Hollywood), regia di Michael Caton-Jones (1991)
Ted and Venus, regia di Bud Cort (1991) – cameo
Chi non salta bianco è (White Men Can't Jump), regia di Ron Shelton (1992)
Proposta indecente (Indecent Proposal), regia di Adrian Lyne (1993)
Una figlia in carriera (I'll Do Anything), regia di James L. Brooks (1994) - cameo
Sonny & Pepper - Due irresistibili cowboy (The Cowboy Way), regia di Gregg Champion (1994)
Assassini nati - Natural Born Killers (Natural Born Killers), regia di Oliver Stone (1994)
Money Train, regia di Joseph Ruben (1995)
Verso il sole (The Sunchaser), regia di Michael Cimino (1996)
Kingpin, regia dei fratelli Farrelly (1996)
Larry Flynt - Oltre lo scandalo (The People vs. Larry Flynt), regia di Miloš Forman (1996)
Benvenuti a Sarajevo (Welcome to Sarajevo), regia di Michael Winterbottom (1997)
Sesso & potere (Wag the Dog), regia di Barry Levinson (1997)
Palmetto - Torbido inganno (Palmetto), regia di Volker Schlöndorff (1998)
La sottile linea rossa (The Thin Red Line), regia di Terrence Malick (1998)
Hi-Lo Country (The Hi-Lo Country), regia di Stephen Frears (1998)
EdTV, regia di Ron Howard (1999)
Incontriamoci a Las Vegas (Play It to the Bone), regia di Ron Shelton (1999)
BancoPaz (Scorched), regia di Gavin Grazer (2003)
Terapia d'urto (Anger Management), regia di Peter Segal (2003)
Lei mi odia (She Hate Me), regia di Spike Lee (2004)
After the Sunset, regia di Brett Ratner (2004)
The Big White, regia di Mark Mylod (2005)
North Country - Storia di Josey (North Country), regia di Niki Caro (2005)
The Prize Winner of Defiance, Ohio, regia di Jane Anderson (2005)
Radio America (A Prairie Home Companion), regia di Robert Altman (2005)
A Scanner Darkly - Un oscuro scrutare (A Scanner Darkly), regia di Richard Linklater (2006)
The Walker, regia di Paul Schrader (2007)
Non è un paese per vecchi (No Country for Old Men), regia di Joel Coen e Ethan Coen (2008)
The Grand, regia di Zak Penn (2007)
Battle in Seattle - Nessuno li può fermare (Battle in Seattle), regia di Stuart Townsend (2007)
Transsiberian, regia di Brad Anderson (2008)
Sleepwalking (Sleepwalking), regia di William Maher (2008)
Semi-Pro, regia di Kent Alterman (2008)
Surfer Dude, regia di S. R. Bindler (2008)
Management - Un amore in fuga (Management), regia di Stephen Belber (2008)
Sette anime (Seven Pounds), regia di Gabriele Muccino (2008)
Oltre le regole - The Messenger (The Messenger), regia di Oren Moverman (2009)
Defendor, regia di Peter Stebbings (2009)
Benvenuti a Zombieland (Zombieland), regia di Ruben Fleischer (2009)
2012, regia di Roland Emmerich (2009)
Bunraku, regia di Guy Moshe (2009)
Amici di letto (Friends with Benefits), regia di Will Gluck (2011)
Rampart, regia di Oren Moverman (2011)
Hunger Games, regia di Gary Ross (2012)
7 psicopatici (Seven Psychopaths), regia di Martin McDonagh (2012)
Now You See Me - I maghi del crimine (Now You See Me), regia di Louis Leterrier (2013)
Il fuoco della vendetta - Out of the Furnace (Out of the Furnace), regia di Scott Cooper (2013)
Hunger Games: La ragazza di fuoco (The Hunger Games: Catching Fire), regia di Francis Lawrence (2013)
Hunger Games: Il canto della rivolta - Parte 1 (The Hunger Games: Mockingjay - Part 1), regia di Francis Lawrence (2014)


=== TelevisioneModifica ===
Rogo (Bay Coven), regia di Carl Schenkel - film TV (1987)
Mickey's 60th Birthday, regia di Joie Albrecht - film TV (1988)
Killer Instinct, regia di Warris Hussein - film TV (1988)
Mother Goose Rock 'n' Rhyme, regia di Jeff Stein - film TV (1990)
Cin cin - serie TV, (1985-1993)
Frasier - episodio The Show Where Woody Shows Up (1999)
Will & Grace - serie TV, 7 episodi (2000)
Game Change, regia di Jay Roach - film TV (2012)
True Detective - serie TV, 8 episodi (2014)


=== DoppiaggioModifica ===
I Simpson (The Simpson) - serie TV, episodio 6x11 (1994)
Free Jimmy, regia di Christopher Nielsen (2006)
Free Birds - Tacchini in fuga (Free Birds), regia di Jimmy Hayward (2013)


== Premi e riconoscimentiModifica ==


=== Premio OscarModifica ===
1997 - Nomination al miglior attore per "Larry Flynt - Oltre lo scandalo"
2010 - Nomination al miglior attore non protagonista per "Oltre le regole - The Messenger"


=== Golden GlobeModifica ===
1997 - Nomination al miglior attore in un film drammatico per "Larry Flynt - Oltre lo scandalo"
2010 - Nomination al miglior attore non protagonista per "Oltre le regole - The Messenger"
2013 - Nomination al miglior attore in una mini-serie o film per la televisione per "Game Change"
2015 - Nomination al miglior attore in una mini-serie o film per la televisione per "True Detective"


=== Premio EmmyModifica ===
1987 - Nomination al miglior attore non protagonista in una serie comica o commedia per "Cin cin"
1988 - Nomination al miglior attore non protagonista in una serie comica o commedia per "Cin cin"
1989 - Miglior attore non protagonista in una serie comica o commedia per "Cin cin"
1990 - Nomination al miglior attore non protagonista in una serie comica o commedia per "Cin cin"
1991 - Nomination al miglior attore non protagonista in una serie comica o commedia per "Cin cin"
1999 - Nomination al miglior attore ospite in una serie comica o commedia per "Frasier"
2012 - Nomination al miglior attore in una miniserie o film tv per "Game Change"
2014 - Nomination al miglior attore protagonista in una serie drammatica per "True Detective"


=== Altri riconoscimentiModifica ===
2 Nomination ai MTV Movie Awards 1995: Miglior coppia e Miglior bacio (entrambi condivisi con Juliette Lewis) per Assassini nati - Natural Born Killers


== Doppiatori italianiModifica ==
Nelle versioni in italiano dei suoi film, Woody Harrelson è stato doppiato da:
Roberto Pedicini in Assassini nati - Natural Born Killers, Verso il sole, Kingpin, Benvenuti a Sarajevo, Sesso & potere, La sottile linea rossa, Incontriamoci a Las Vegas, Lei mi odia, After the Sunset, The Big White, Radio America, Sette anime, Oltre le regole - The Messenger, 7 psicopatici, Now You See Me - I maghi del crimine
Stefano Benassi in Hunger Games, Hunger Games - La ragazza di fuoco, Il fuoco della vendetta - Out of the Furnace, Hunger Games: Il canto della rivolta - Parte I
Massimo Lodolo in Will & Grace, Rampart
Giorgio Locuratolo in Pazzi a Beverly Hills e Sonny & Pepper - Due irresistibili cowboy
Gianluca Tusco in Doc Hollywood - Dottore in carriera
Simone Mori in Una figlia in carriera, Hi-Lo Country, Austin Powers: La spia che ci provava
Christian Iansante in Non è un paese per vecchi, Battle in Seattle - Nessuno li può fermare
Francesco Prando in Chi non salta bianco è, Game Change
Gaetano Varcasia in Benvenuti a Zombieland, Semi-Pro
Antonio Sanna in Larry Flynt - Oltre lo scandalo, Amici di letto
Gianluca Iacono in Palmetto - Torbido inganno, Surfer Dude
Pasquale Anselmo in EdTV e North Country - Storia di Josey
Maurizio Trombini in Cin cin
Germano Basile in Frasier
Roberto Chevalier in Proposta indecente
Luca Ward in Money Train
Mario Cordova in Banco Paz
Marco Mete in Terapia d'urto
Luigi Ferraro in A Scanner Darkly - Un oscuro scrutare
Nino D'Agata in Sleepwalking
Vittorio De Angelis in Management - Un amore in fuga, Defendor
Mino Caprio in 2012
Andrea Lavagnino in Transsiberian
Massimo Rossi in Bunraku
Alberto Caneva in Pazzi a Beverly Hills (ridoppiaggio)
Pino Insegno in True Detective
Da doppiatore è sostituito da:
Roberto Pedicini in Free Birds - Tacchini in fuga


== NoteModifica ==
^ (EN) http://www.cbsnews.com/stories/2007/03/21/entertainment/main2592684.shtml/


== Altri progettiModifica ==

 Wikimedia Commons contiene immagini o altri file su Woody Harrelson


== Collegamenti esterniModifica ==
(EN) Woody Harrelson in Internet Movie Database, IMDb.com Inc.William S. Hart, come fu internazionalmente conosciuto William Surrey Hart (Newburgh, 6 dicembre 1864 – Newhall, 23 giugno 1946), è stato un attore e regista statunitense, tra i principali esponenti del cinema western del periodo del muto, assieme a Tom Mix e Broncho Bill.
Ha una Stella sulla Hollywood Walk of Fame.


== Biografia e attività teatrale ==
Nasce da padre di origini irlandesi, James Howard Hart (1829-1902) e madre di discendenza tedesca, Katherine Diédricht (1833-1909).
Visse per qualche anno in Dakota, poi lavorò nell’ufficio postale a New York, prima di intraprendere gli studi di attore nel 1888: divenne ben presto rinomato a Broadway, e partecipò alla versione teatrale di Ben Hur nel 1899 (suo il ruolo di Messala, che interpreterà anche nella versione cinematografica del 1907).
Si caratterizza per la recitazione misurata e programmata (contrariamente a quelle enfatiche dell’epoca) che fa presa e impressiona il produttore Thomas H. Ince che lo avvia alle pellicole sul grande schermo quando è in età decisamente matura (49 anni nel 1913, epoca del primo film che riconosce come tale).


== Carriera cinematografica ==

La sua formazione teatrale è comunque fondamentale per delineare il suo personaggio, che divenne una figura celeberrima dell’epoca (venne anche parodiato da Buster Keaton ne Il nord ghiacciato, 1922).
Dopo una partecipazione nel 1907 al film Ben-Hur, inizia la carriera vera e propria con due film fondamentali dell’epoca del muto: Il baratto (The Bargain, 1914) e La cattura di Lure McVane (The Taking of Lure McVane, 1915), che impostano le basi del nascente genere western dal punto di vista dell’analisi dei personaggi piuttosto che sul lato puramente avventuroso, in cui "(...) il suo personaggio dal passato oscuro o negativo riguadagna dignità con un gesto eroico".
Come molti attori dell’epoca, la sua carriera è subito anche di regista: nel 1915 firma Pinto Ben, tratto da un suo testo, Keno Bates bugiardo.
Nell’arco di pochi anni, tra il 1914 e il 1920, firma una sessantina di film western muti, nelle vesti di attore e regista. Il genere western comincia a diventare maggiormente avventuroso e d’azione e Hart segna un po’ il passo dopo gli anni venti. Nel 1924 interpreta Abiti da strapazzo (Tumbleweeds), film che non ottiene il successo sperato e che lo fa ritirare dalle scene.


== Riconoscimenti ==
Oltre alla Stella alla Walk of Fame, Hart è stato insignito di diversi altri riconoscimenti per la sua attività nel campo del cinema western: fa parte della Hall of Great Western Performers al National Cowboy & Western Heritage Museum di Oklahoma City.
Il suo ranch, "La Loma de los Vientos" a Newhall, costruito tra il 1924 e il ’28 in stile colonico spagnolo, è ora parte del Natural History Museum of Los Angeles County.
La scuola superiore di Santa Clarita Valley a nord di Los Angeles è stata chiamata William S. Hart High School District in suo onore


== Spettacoli teatrali ==
The Squaw Man, di Edwin Milton Royle (Broadway, 23 ottobre 1905)
The Trail of the Lonesome Pine, di Eugene Walter (Broadway, 29 gennaio 1912)


== Filmografia ==


=== Attore ===


=== Regista ===


== Note ==
^ Hart Museum
^ Enciclopedia del Cinema - Garzanti 2003 – p. 522
^ Hart High School


== Bibliografia ==
Jeanine Basinger, Silent Stars, 1999
Ronald L. Davis, William S. Hart: Projecting the American West, University of Oklahoma Press, 2003


== Voci correlate ==
Celebrità della Hollywood Walk of Fame


== Altri progetti ==

 Wikimedia Commons contiene immagini o altri file su William S. Hart


== Collegamenti esterni ==
(EN) William S. Hart in Internet Movie Database, IMDb.com Inc.
Hart Museum
Filmografia su AFI American Film InstituteWilliam Hurt (Washington, 20 marzo 1950) è un attore statunitense.


== Biografia ==
Fattosi conoscere al primo film (Stati di allucinazione, 1980, di Ken Russell), è diventato in breve tempo uno degli attori più interessanti degli anni ottanta, capace di porre la propria espressione pensosa e di grande appeal al servizio di una notevole duttilità.
Particolarmente a suo agio diretto da Lawrence Kasdan (Brivido caldo, 1981; Il grande freddo, 1983; Turista per caso, 1988; Ti amerò... fino ad ammazzarti, 1990) ha ottenuto un Oscar per Il bacio della donna ragno (1985), in cui interpretava il ruolo di un omosessuale incarcerato.
Successivamente ha confermato le notevoli qualità interpretative, in particolare in Gorky Park (1983) di Michael Apted, Dentro la notizia di James L. Brooks (1987), Fino alla fine del mondo (1991) di Wim Wenders, La peste di Luis Puenzo (1992), Mister Wonderful (1993) di Anthony Minghella, Un padre in prestito (1994) di Chris Menges e Il verdetto della paura di Heywood Gould (1994). Una delle sue prove più acclamate è l'interpretazione di James Leeds nella storia d'amore con la sordomuta Sarah Norman, interpretata da Marlee Matlin (Premio Oscar) in Figli di un Dio minore, 1986, basato sulla piéce teatrale di Mark Medoff; per questo ruolo ha ricevuto una nomination per l'Oscar come miglior attore protagonista e una nomination al Golden Globe come miglior attore in un film drammatico.
Nel 1995 Hurt ha offerto un’altra valida interpretazione in Smoke di Wayne Wang, film che ha vinto l'Orso d'argento al Festival di Berlino. Nel 1996 è stato protagonista di Jane Eyre di Franco Zeffirelli; nel 1997 ha interpretato Michael di Nora Ephron e Prove d'accusa di Erin Dignam.
Tra le successive interpretazioni sono da menzionare Lost in Space - Perduti nello spazio (1998) di Stephen Hopkins, Do Not Disturb - Non disturbare (Do Not Disturb, 1999) di Dick Maas, A.I. - Intelligenza Artificiale (2001) di Steven Spielberg, The Village (2004) di M. Night Shyamalan, A History of Violence (2005) di David Cronenberg, Mr. Brooks di Bruce Evans e Into the wild di Sean Penn (2007).
Nel 2008 William Hurt interpreta il generale "Thunderbolt" Ross nel film L'incredibile Hulk del Marvel Cinematic Universe, ruolo che riprende anche in Captain America: Civil War nel 2016.


== Vita privata ==
Nel 1971 sposò l'attrice Mary Beth Hurt, ma nel 1982 i due divorziano, quando William aveva instaurato l'anno prima una relazione con Sandra Jennings, da cui ha avuto un figlio, Devon. La loro relazione finì nel 1984.
Nel 1985 instaurò una relazione con Marlee Matlin, sua partner in Figli di un dio minore, ma la loro relazione terminò l'anno dopo, a causa degli abusi fisici di lui e per i suoi problemi di droga.
Dal 1989 al 1993 è stato sposato con Heidi Henderson, da cui ha avuto due figli: Willie e Sam.
Nel 1994 ha avuto un'altra figlia, Jeannie, dalla compagna Sandrine Bonnaire (di 17 anni più giovane), conosciuta sul set de La peste; la loro relazione è terminata nel 1997.


== Filmografia ==


=== Cinema ===
Stati di allucinazione (Altered States), regia di Ken Russell (1980)
Uno scomodo testimone (Eyewitness), regia di Peter Yates (1981)
Brivido caldo (Body Heat), regia di Lawrence Kasdan (1981)
Il grande freddo (The Big Chill), regia di Lawrence Kasdan (1983)
Gorky Park, regia di Michael Apted (1983)
Il bacio della donna ragno (Kiss of the Spider Woman), regia di Héctor Babenco (1985)
Figli di un dio minore (Children of a Lesser God), regia di Randa Haines (1986)
Dentro la notizia (Broadcast News), regia di James L. Brooks (1987)
Il grande odio (A Time of Destiny), regia di Gregory Nava (1988)
Turista per caso (The Accidental Tourist), regia di Lawrence Kasdan (1988)
Ti amerò... fino ad ammazzarti (I Love You to Death), regia di Lawrence Kasdan (1990)
Marilyn Hotchkiss' Ballroom Dancing and Charm School, regia di Randall Miller (1990) – voce
Alice, regia di Woody Allen (1990)
Un medico, un uomo (The Doctor), regia di Randa Haines (1991)
Fino alla fine del mondo (Bis ans Ende der Welt), regia di Wim Wenders (1991)
La peste, regia di Luis Puenzo (1992)
Mister Wonderful, regia di Anthony Minghella (1993)
Confidenze a uno sconosciuto (Ispoved neznakomtsu), regia di Georges Bardawil (1994)
Il verdetto della paura (Trial by Jury), regia di Heywood Gould (1994)
Un padre in prestito (Second Best), regia di Chris Menges (1994)
Smoke, regia di Wayne Wang (1995)
Jane Eyre, regia di Franco Zeffirelli (1996)
Un divano a New York (Un divan à New York), regia di Chantal Akerman (1996)
Michael, regia di Nora Ephron (1996)
Prove d'accusa (Loved), regia di Erin Dignam (1997)
Dark City, regia di Alex Proyas (1998)
La proposta (The Proposition), regia di Lesli Linka Glatter (1998)
Lost in Space - Perduti nello spazio, regia di Stephen Hopkins (1998)
La voce dell'amore (One True Thing), regia di Carl Franklin (1998)
Il mistero del quarto piano (The 4th Floor), regia di Josh Klausner (1999)
Giochi sporchi (The Big Brass Ring), regia di George Hickenlooper (1999)
Sunshine, regia di István Szabó (1999)
Do Not Disturb - Non disturbare (Do Not Disturb), regia di Dick Maas (1999)
The Simian Line, regia di Linda Yellen (2000)
The Miracle Maker, regia di Derek W. Hayes e Stanislav Sokolov (2000) – voce
L'esecutore (Contaminated Man), regia di Anthony Hickox (2000)
A.I. - Intelligenza Artificiale (Artificial Intelligence: AI), regia di Steven Spielberg (2001)
Due cuori e una cucina (Rare Birds), regia di Sturla Gunnarsson (2001)
Ipotesi di reato (Changing Lanes), regia di Roger Michell (2002)
Au plus près du paradis, regia di Tonie Marshall (2002)
Tuck Everlasting - Vivere per sempre (Tuck Everlasting), regia di Jay Russell (2002)
The Blue Butterfly, regia di Léa Pool (2004)
The Village, regia di M. Night Shyamalan (2004)
The King, regia di James Marsh (2005)
A History of Violence, regia di David Cronenberg (2005)
Neverwas - La favola che non c'è (Neverwas), regia di Joshua Michael Stern (2005)
Syriana, regia di Stephen Gaghan (2005)
The Legend of Sasquatch, regia di Thomas Callicoat (2006) – voce
Beautiful Ohio, regia di Chad Lowe (2006)
The Good Shepherd - L'ombra del potere (The Good Shepherd), regia di Robert De Niro (2006)
Mr. Brooks, regia di Bruce A. Evans (2007)
Into the Wild - Nelle terre selvagge (Into the Wild), regia di Sean Penn (2007)
Noise, regia di Henry Bean (2007)
The Yellow Handkerchief, regia di Udayan Prasad (2008)
Prospettive di un delitto (Vantage Point), regia di Pete Travis (2008)
L'incredibile Hulk (The Incredible Hulk), regia di Louis Leterrier (2008)
Endgame, regia di Pete Travis (2009)
La contessa (The Countess), regia di Julie Delpy (2009)
Il fiume delle verità (The River Why), regia di Matthew Leutwyler (2010)
Robin Hood, regia di Ridley Scott (2010)
Shadows, regia di John Penney (2011)
Late Bloomers, regia di Julie Gavras (2011)
J'enrage de son absence, regia di Sandrine Bonnaire (2012)
The Host, regia di Andrew Niccol (2013)
La scomparsa di Eleanor Rigby (The Disappearance of Eleanor Rigby), regia di Ned Benson (2013)
Storia d'inverno (Winter's Tale), regia di Akiva Goldsman (2014)


=== Televisione ===
Kojak – serie TV, 2 episodi (1977)
The Best of Families – miniserie TV (1977)
All The Way Home – film TV (1981)
A Midsummer Night's Dream – film TV (1982)
American Masters – serie TV, 1 episodio (1991)
A. Einstein: How I See the World – film TV (1991)
Dune - Il destino dell'universo (Frank Herbert's Dune) – miniserie TV, 3 puntate (2000)
The Flamingo Rising – film TV (2001)
La guerra di Varian (Varian's War), regia di Lionel Chetwynd – film TV (2001)
Rivière-des-Jérémie – serie TV (2001)
The King of Queens – serie TV, 1 episodio (2002)
Master Spy: The Robert Hanssen Story – film TV (2002)
Frankenstein – miniserie TV (2004)
Hunt for Justice – film TV (2005)
Incubi e deliri (Nightmares and Dreamscapes: From the Stories of Stephen King) – miniserie TV, 1 puntata (2006)
Damages – serie TV, 13 episodi (2009)
Moby Dick – miniserie TV, 2 puntate (2011)
Too Big to Fail - Il crollo dei giganti (Too Big to Fail), regia di Curtis Hanson – film TV (2011)
Bonnie & Clyde – miniserie TV, 2 episodi (2013)
Humans – serie TV (2015)


== Premi e riconoscimenti ==
Premio Oscar
1986 – Miglior attore protagonista per Il bacio della donna ragno
1987 – Nomination Miglior attore protagonista per Figli di un dio minore
1988 – Nomination Miglior attore protagonista per Dentro la notizia
2006 – Nomination Miglior attore non protagonista per A History of Violence


== Doppiatori italiani ==
Nelle versioni in italiano dei suoi film, William Hurt è stato doppiato da:
Luca Biagini in Turista per caso, , Un padre in prestito, Un medico, un uomo, Fino alla fine del mondo, La contessa, Giochi sporchi, Dune - Il destino dell'universo, L'esecutore, Due cuori e una cucina, Moby Dick, Too Big to Fail - Il crollo dei giganti, Storia d'inverno, La scomparsa di Eleanor Rigby, Bonnie & Clyde
Sergio Di Stefano in Dark City, A.I. - Intelligenza Artificiale, Ipotesi di reato, Tuck Everlasting - Vivere per sempre, La guerra di Varian, The Village, Syriana, The Good Shepherd - L'ombra del potere
Luigi La Monica in Alice, Michael, La proposta, La voce dell'amore, Il mistero del quarto piano, Do Not Disturb - Non disturbare, Frankenstein, Mr. Brooks, Prospettive di un delitto, L'incredibile Hulk, Robin Hood
Renato Cortesi in Stati di allucinazione, Brivido caldo
Angelo Nicotra ne Il grande freddo, The King
Dario Penne in Uno scomodo testimone
Carlo Marini in Gorky Park
Francesco Vairano ne Il bacio della donna ragno
Carlo Valli in Un divano a New York, The Host
Cesare Barbetti in Figli di un dio minore, Il grande odio, Lost in Space - Perduti nello spazio
Paolo Poiret in Dentro la notizia
Michele Gammino in Ti amerò... fino ad ammazzarti
Rodolfo Bianchi in Smoke, A History of Violence, Into the Wild - Nelle terre selvagge
Claudio Sorrentino in Jane Eyre
Oliviero Corbetta in Master Spy: The Robert Hanssen Story
Fabrizio Temperini in Neverwas - La favola che non c'è
Roberto Pedicini in Damages
Massimo Corvo in Prove d'accusa


== Altri progetti ==

 Wikimedia Commons contiene immagini o altri file su William Hurt


== Collegamenti esterni ==
(EN) William Hurt in Internet Movie Database, IMDb.com Inc.William Holden, nome d'arte di William Franklin Beedle Junior (O'Fallon, 17 aprile 1918 – Santa Monica, 12 novembre 1981), è stato un attore statunitense.
L'American Film Institute ha inserito Holden al venticinquesimo posto tra le più grandi star della storia del cinema.


== Biografia ==


==== Gli inizi ====
Nato ad O'Fallon, nell'Illinois, fu registrato all'anagrafe come William Franklin Beedle Junior; di famiglia benestante (il padre era un chimico industriale e la madre un'insegnante), all'età di tre anni William si trasferì con i genitori a Pasadena (California). Durante il periodo di studio allo Junior College di Pasadena, partecipò a rappresentazioni per le radio locali e recitò con la compagnia teatrale Pasadena Playhouse, facendosi notare da un talent scout della Paramount Pictures, che nel 1937 lo portò a Hollywood. L'esordio nel cinema avvenne l'anno successivo nel film Prison Farm (1938). Il primo ruolo da protagonista arrivò nel 1939 con il film Passione - Il ragazzo d'oro, accanto a Barbara Stanwyck e Adolphe Menjou, in cui interpretò il ruolo di un pugile diviso fra la boxe e il desiderio di fare il violinista. Dopo che la Columbia Pictures ebbe rilevato metà del contratto, Holden alternò interpretazioni per le due compagnie in film di scarso valore prima di arruolarsi nei paracadutisti durante la Seconda guerra mondiale.


==== Il successo ====

Tornato dalla guerra, dopo alcune commedie di modesto successo, la sua carriera ebbe una svolta decisiva quando Billy Wilder lo chiamò ad interpretare il ruolo di Joe Gillis, lo scrittore-gigolò di belle speranze in Viale del tramonto (1950) accanto a Gloria Swanson. Questo ruolo di "rottura" con il passato determinò la definitiva consacrazione al successo di Holden, che apparve in seguito in una serie di film nei quali seppe unire al bell'aspetto la propensione ai ruoli di eroe cinico e distaccato: la sua strepitosa interpretazione del prigioniero di guerra Sefton in Stalag 17 - L'inferno dei vivi gli fece vincere un Premio Oscar quale migliore attore protagonista.
In seguito fu il tormentato vagabondo Hal Carter in Picnic (1955) e lo sfortunato prigioniero americano di Il ponte sul fiume Kwai (1957). Oltre a questi interpretò con altrettanto successo una serie di ruoli più solari in commedie brillanti, come il giornalista in Nata ieri (1950) o il biondo playboy, fratello minore di Humphrey Bogart, nel celebre Sabrina (1954). Fu ottimo interprete romantico nel ruolo di un corrispondente di guerra in L'amore è una cosa meravigliosa (1955) accanto a Jennifer Jones, una delle pellicole sentimentali più celebri di tutti i tempi ed inoltre nel ruolo dell'architetto americano Robert Lomax ne Il mondo di Suzie Wong, accanto alla esordiente Nancy Kwan. Holden inoltre partecipò a molti altri film di livello più basso, obbligato dagli Studios che mantennero il contratto iniziale per costringerlo a lavorare.


==== Il declino ====
Holden per molti anni soffrì di alcolismo e depressione. Tale situazione peggiorò all'inizio degli anni sessanta, in coincidenza con la crisi del matrimonio e il rallentamento della carriera di attore; sul set dava l'impressione di un sonnambulo che interpretasse i suoi ruoli. Nel 1966 fu coinvolto in un grave incidente stradale in Versilia, nel quale l'altro guidatore rimase ucciso. Questa circostanza viene descritta con particolari dallo scrittore Luciano Vincenzoni nel documentario Il falso bugiardo di Claudio Costa, prodotto nel 2008. Vincenzoni e Holden, a bordo di due macchine di grossa cilindrata, partirono per recarsi in un locale in Toscana. Dopo aver atteso invano Holden al locale, Vincenzoni tornò a cercarlo e trovò la polizia che era accorsa sul luogo dell'incidente. Holden stava bene ma fu accertato che era in stato di ebbrezza e venne condannato per omicidio colposo.
Gli venne inflitta una pena (sospesa) di otto mesi di prigione. Holden corrispose una cospicua somma di denaro alla famiglia dell'uomo ucciso ma, non avendola con sé in Italia, gli venne prestata dal produttore cinematografico Robert Haggiag, amico sia di Vincenzoni che dell'attore. Holden si sentì profondamente colpevole per questo incidente e gli amici riferirono che la sua dipendenza dall'alcool peggiorò . Un altro aspetto poco noto della vita privata dell'attore è che per molti anni fu un agente sotto copertura per la CIA. Holden, segretamente, consegnava messaggi a leader stranieri durante i suoi frequenti viaggi .
Nell'ultima parte della sua carriera Holden fornì comunque alcune ottime prove, come in Il mucchio selvaggio (1969), Breezy (1973), L'inferno di cristallo (1974) e Quinto potere (1976), in cui reinterpretò gli antichi personaggi che aveva perfezionato negli anni cinquanta, adesso più anziani, sofferti e consci della propria mortalità. Nel 1980 apparve in Il bambino e il grande cacciatore con l'attore bambino Ricky Schroder, in cui interpretò uno stanco misantropo ammalato di cancro che si ritira nella parte più desolata dell'Australia (l'outback) per finire i suoi giorni. Schroder fu così colpito dall'incontro con Holden che in seguito dette il suo nome ad uno dei suoi figli.


==== Vita privata ====
Holden fu sposato con l'attrice Ardis Ankerson, in arte Brenda Marshall, dal 1941 al 1971, anno del divorzio. La coppia ebbe due figli, Peter (1944) e Scott (1946-2005); Holden adottò inoltre Virginia, la figlia che Brenda aveva avuto dal primo matrimonio. Nel 1954, durante le riprese di Sabrina, Holden e la co-protagonista Audrey Hepburn ebbero una relazione. La Hepburn ruppe il rapporto quando Holden le rivelò che aveva subìto una vasectomia. Durante un viaggio-safari a metà degli anni cinquanta, Holden si innamorò dell'Africa e negli anni successivi si occupò a lungo della salvaguardia della fauna locale. Iniziò a trascorrere molto del suo tempo come proprietario e gestore di una riserva in Kenia, il Mount Kenya Safari Club, fondato nel 1959 a Nanyuki.
Diventato un abile uomo d'affari, alla fine degli anni cinquanta, per sfuggire al fisco statunitense, Holden si stabilì in Svizzera con la famiglia, ma continuò a viaggiare per ragioni professionali, dividendosi tra altre due residenze in Kenia e a Hong Kong. All'inizio degli anni sessanta il suo matrimonio entrò in crisi e Holden iniziò una relazione con l'attrice francese Capucine, durata due anni. Anche dopo la separazione i due rimasero amici. Negli anni settanta condivise la passione per l'Africa con l'attrice Stefanie Powers, alla quale fu sentimentalmente legato. La Powers è diventata poi presidente della William Holden Wildlife Foundation, tuttora attiva nella battaglia in difesa degli animali in via di estinzione e nel finanziamento di corsi di educazione ecologica per 10.000 studenti ogni anno.


==== La fine ====
William Holden morì nel 1981, all'età di 63 anni, per le conseguenze di una caduta nella sua casa di Santa Monica (California). Il suo corpo fu trovato il 16 novembre, ma il medico legale stabilì che il decesso risaliva al giorno 12. Holden era probabilmente ubriaco ed era scivolato su un tappeto nel suo appartamento, sbattendo la testa contro un tavolo. L'autopsia della salma ed ulteriori indagini misero in evidenza che era rimasto cosciente per almeno mezz'ora dopo la caduta, ma probabilmente non si era reso conto della gravità della ferita e non aveva chiamato nessuno per chiedere aiuto. Secondo le sue precedentemente espresse volontà, Holden fu cremato e le sue ceneri vennero sparse nell'Oceano Pacifico.


== Curiosità ==
Si ritiene che la morte di William Holden sia menzionata nella canzone Tom's Diner di Suzanne Vega nei versi seguenti: I open up the paper there's a story of an actor / Who had died While he was drinking it was no one I had heard of (Ho aperto un giornale dove c'era scritto di un attore / È morto mentre beveva è uno di cui non avevo mai sentito parlare).


== Filmografia ==
Prison Farm, regia di Louis King - non accreditato (1938)
Million Dollar Legs, regia di Nick Grinde - non accreditato (1939)
Passione - Il ragazzo d'oro (Golden Boy), regia di Rouben Mamoulian (1939)
Strisce invisibili (Invisible Stripes), regia di Lloyd Bacon (1939)
La nostra città (Our Town), regia di Sam Wood (1940)
Those Were the Days!, regia di Theodore Reed (1940)
Arizona, regia di Wesley Ruggles (1940)
I cavalieri del cielo (I Wanted Wings), regia di Mitchell Leisen (1941)
Texas, regia di George Marshall (1941)
La fortezza s'arrende (The Fleet's In), regia di Victor Schertzinger (1942)
The Remarkable Andrew, regia di Stuart Heisler (1942)
Meet the Stewarts, regia di Alfred E. Green (1942)
Quando eravamo giovani (Young and Willing), regia di Edward H. Griffith (1943)
Bagliore a mezzogiorno (Blaze of Noon), regia di John Farrow (1947)
60 lettere d'amore (Dear Ruth), regia di William D. Russell (1947)
Rivista di stelle (Variety Girl), regia di George Marshall (1947)
L'uomo del Colorado (The Man from Colorado), regia di Henry Levin (1948)
Il vagabondo della foresta (Rachel and the Stranger), regia di Norman Foster (1948)
Amore sotto i tetti (Apartment for Peggy), regia di George Seaton (1948)
All'alba non sarete più vivi (The Dark Past), regia di Rudolph Maté (1948)
I cavalieri dell'onore (Streets of Laredo), regia di Leslie Fenton (1949)
Segretaria tutto fare (Miss Grant Takes Richmond), regia di Lloyd Bacon (1949)
Abbasso mio marito (Dear Wife), regia di Richard Haydn (1949)
L'uomo che era solo (Father Is a Bachelor), regia di Norman Foster e Abby Berlin (1950)
Viale del tramonto (Sunset Boulevard), regia di Billy Wilder (1950)
L'ultima preda (Union Station), regia di Rudolph Maté (1950)
Nata ieri (Born Yesterday), regia di George Cukor (1950)
Stringimi forte fra le tue braccia (Force of Arms), regia di Michael Curtiz (1951)
Squali d'acciaio (Submarine Command), regia di John Farrow (1951)
La vita che sognava (Boots Malone), regia di William Dieterle (1952)
Furore sulla città (The Turning Point) regia di William Dieterle (1952)
Stalag 17 - L'inferno dei vivi (Stalag 17), regia di Billy Wilder (1953)
La vergine sotto il tetto (The Moon Is Blue), regia di Otto Preminger (1953)
Eternamente femmina (Forever Female), regia di Irving Rapper (1953)
L'assedio delle sette frecce (Escape from Fort Bravo), regia di John Sturges (1953)
Die Jungfrau auf dem Dach, regia di Otto Preminger - non accreditato (1953)
La sete del potere (Executive Suite), regia di Robert Wise (1954)
Sabrina, regia di Billy Wilder (1954)
La ragazza di campagna (The Country Girl), regia di George Seaton (1954)
I ponti di Toko-Ri (The Bridges at Toko-Ri), regia di Mark Robson (1954)
L'amore è una cosa meravigliosa (Love Is a Many Splendored Thing), regia di Henry King (1955)
Picnic, regia di Joshua Logan (1955)
Anche gli eroi piangono (The Proud and Profane), regia di George Seaton (1956)
Soli nell'infinito (Toward the Unknown), regia di Mervyn LeRoy (1956)
Il ponte sul fiume Kwai (The Bridge on the River Kwai), regia di David Lean (1957)
La chiave (The Key), regia di Carol Reed (1958)
Soldati a cavallo (The Horse Soldiers), regia di John Ford (1959)
Il mondo di Suzie Wong (The World of Suzie Wong), regia di Richard Quine (1960)
Storia cinese (Satan Never Sleeps), regia di Leo McCarey (1962)
Il falso traditore (The Counterfeit Traitor), regia di George Seaton (1962)
Il leone (The Lion), regia di Jack Cardiff (1962)
Insieme a Parigi (Paris, When It Sizzles), regia di Richard Quine (1964)
La settima alba (The 7th Dawn), regia di Lewis Gilbert (1964)
Alvarez Kelly (Alvarez Kelly), regia di Edward Dmytryk (1966)
James Bond 007 - Casino Royale (Casino Royale), regia di Val Guest, John Huston, Ken Hughes, Robert Parrish e Joseph McGrath (1966)
La brigata del diavolo (The Devil's Brigade), regia di Andrew V. McLaglen (1968)
Il mucchio selvaggio (The Wild Bunch), regia di Sam Peckinpah (1969)
L'albero di Natale (The Christmas Tree), regia di Terence Young (1969)
Uomini selvaggi (Wild Rovers), regia di Blake Edwards (1971)
La feccia (The Revengers), regia di Daniel Mann (1972)
La figlia del diavolo (The Devil's Daughter), regia di Jeannot Szwarc - film TV (1973)
Los Angeles, 5º distretto polizia (The Blue Knight), regia di Robert Butler - film TV (1973)
Breezy, regia di Clint Eastwood (1973)
Le mele marce (Open Season), regia di Peter Collinson (1974)
L'inferno di cristallo (The Towering Inferno), regia di John Guillermin (1974)
21 ore a Monaco (21 Hours at Munich), regia di William A. Graham - film TV (1976)
Quinto potere (Network), regia di Sidney Lumet (1976)
Fedora, regia di Billy Wilder (1978)
La maledizione di Damien (Damien: Omen II), regia di Don Taylor (1978)
Amici e nemici (Escape to Athena), regia di George P. Cosmatos - non accreditato (1979)
Ashanti, regia di Richard Fleischer (1979)
Ormai non c'è più scampo (When Time Ran Out), regia di James Goldstone (1980)
Il bambino e il grande cacciatore (The Earthling), regia di Peter Collinson (1980)
S.O.B., regia di Blake Edwards (1981)


== Premi e riconoscimenti ==


=== Premio Oscar ===
1951 - Nomination al miglior attore protagonista per Viale del tramonto
1954 - Miglior attore protagonista per Stalag 17 - L'inferno dei vivi
1977 - Nomination al miglior attore protagonista per Quinto potere


== Doppiatori italiani ==
Emilio Cigoli in L'ultima preda, Viale del tramonto, Nata ieri, Stalag 17 - L'inferno dei vivi, La ragazza di campagna, La sete del potere, Picnic, L'amore è una cosa meravigliosa, I ponti di Toko-Ri, L'assedio delle sette frecce, Il ponte sul fiume Kwai, Il mondo di Suzie Wong, Il falso traditore, La settima alba, Insieme a Parigi, Il mucchio selvaggio
Gualtiero De Angelis in L'uomo del Colorado, Sessanta lettere d'amore, I due del Texas, Pazzia, I cavalieri del cielo, Bagliore a mezzogiorno, Abbasso mio marito, Arizona
Giuseppe Rinaldi in Alvarez Kelly, Sabrina, Soldati a cavallo, Il bambino e il grande cacciatore
Augusto Marcacci in Stringimi forte tra le tue braccia,
Giulio Panicali in Amore sotto i tetti, Segretaria tutto fare
Pino Locchi in James Bond 007 - Casino Royale, Uomini selvaggi, S.O.B.
Gianfranco Bellini in Strisce invisibili
Sergio Graziani in L'albero Natale
Giorgio Piazza in Breezy, L'inferno di cristallo
Massimo Foschi in Quinto potere, La maledizione di Damien
Vittorio Di Prima in L'inferno di cristallo (ridoppiaggio)
Rodolfo Baldini in Passione - Il ragazzo d'oro (ridoppiaggio)
Alessandro Rossi in L'uomo del Colorado (ridoppiaggio)


== Note ==
^ (EN) AFI's 50 Greatest American Screen Legends, American Film Institute. URL consultato il 16 novembre 2014.
^ William Holden fu legato da duratura amicizia con Barbara Stanwyck. Durante la cerimonia degli Academy Award 1982, in cui ricevette l'Oscar alla carriera, la Stanwyck dedicò il premio a Holden, scomparso da pochi mesi, con queste parole: «He always wished that I would get an Oscar and so, tonight, my golden boy, you got your wish!...» (Egli desiderava sempre che io ottenessi un premio Oscar e così, questa sera, ragazzo mio, hai ottenuto ciò che volevi ...)
^ Fu il primo a mostrare il suo petto villoso proprio nel film Picnic: fu uno scandalo
^ Thomas T.Noguchi, Joseph DiMona, Il coroner indaga, Rizzoli, 1985, pp. 154-160, ISBN 88-17-53574-5.


== Altri progetti ==

 Wikimedia Commons contiene immagini o altri file su William Holden


== Collegamenti esterni ==
(EN) William Holden in Internet Movie Database, IMDb.com Inc.
(EN) William Holden in Find a Grave.
William Holden in CineDataBase, Rivista del cinematografo.William Harvey (Folkestone, 1º aprile 1578 – Roehampton, 3 giugno 1657) è stato un medico inglese, il primo scienziato a descrivere accuratamente il sistema circolatorio umano e le proprietà del sangue pompato dal cuore in tutto il corpo.


== Biografia ==


=== Famiglia e studi ===
Figlio di Thomas e Joan Harvey, William fu il primo di nove figli, sette maschi e due femmine. Il padre era un uomo d'affari impegnato nel commercio con l'estero e grazie all’agiatezza economica derivante da questa professione, il giovane William poté subito dedicarsi agli studi e alla sua passione per la medicina. A differenza dei fratelli, che furono assorbiti dal mondo del commercio seguendo le orme paterne, William Harvey dimostrò già in tenera età una profonda passione per lo studio dei classici e del latino. All'età di dieci anni si iscrisse alla scuola del Re di Canterbury, dove ricevette un'approfondita educazione umanistica. A sedici anni entrò al Gonville and Caius College di Cambridge e qui ebbe per la prima volta l'opportunità di assistere alla pratica della dissezione. Per l'insegnamento dell'anatomia a scuola, infatti, venivano sezionati ogni anno i cadaveri di due criminali giustiziati. Conseguito il diploma nel 1597, viaggiò attraverso la Francia, la Germania e l'Italia dove, nel 1600, si trasferì all'Università di Padova. A Padova studiò medicina e fu allievo di Girolamo Fabrici d'Acquapendente, successore di Gabriele Falloppio e del filosofo Cesare Cremonini.
Della laurea in medicina, avvenuta il 25 aprile del 1602 all’età di 24 anni, si racconta che avesse così compitamente conseguito il suo titolo di studi da superare di gran lunga le aspettative dei suoi esaminatori.


=== Carriera ospedaliera e Professore Lumleiano ===
Dopo la laurea Harvey rientrò in Inghilterra, dove esercitò la professione di medico a Londra e aderì al Royal College of Physicians il 5 ottobre del 1604. Nello stesso anno sposò Elizabeth Browne, figlia di Lancelot Browne, medico personale di Elisabetta I e Giacomo I.
Eletto fellow del Royal College of Physicians il 5 giugno del 1607, Harvey accettò l’incarico presso il St Bartholomew's Hospital dove lavorò per il resto della sua vita.
La nomina alla docenza di professore Lumleiano il 4 agosto del 1615 rappresenta per Harvey la più alta vetta professionale e la giusta occasione per approfondire le conoscenze anatomiche. Il corso Lumleiano, fondato dal dottor Lumley e la dottoressa Caldwell nel 1583, consisteva, infatti, nello svolgere un ciclo di lezioni sull’anatomia e su vari aspetti della chirurgia per un periodo di sette anni in giro per l’Inghilterra. Le sue lezioni iniziarono nel 1616. Egli mantenne questo ruolo fino al 1656.


=== Medico di Corte e Guerra civile inglese ===
Nel 1618 Harvey fu medico di corte sotto Giacomo I e con l'ascesa al trono di Carlo I, i suoi legami con la famiglia reale si fecero più stretti. Fu, infatti, nel 1630 nominato medico del Re e nel 1639 divenne il senior tra i medici reali.
Era spesso al fianco del Re e molto utili gli furono le spedizioni di caccia, dove aveva la possibilità di analizzare le carcasse di numerosi animali; su di loro fece le sue osservazioni, le sue ricerche, i suoi studi, le sue teorie. Di questo periodo (1628) è la sua opera più importante, la Exercitatio anatomica de motu cordis et sanguinis in animalibus, in cui espose le sue scoperte sulla circolazione del sangue.
Molti degli scritti di Harvey andarono perduti quando nel 1642, durante la guerra civile, le truppe parlamentari saccheggiarono la sua abitazione londinese. I documenti contenevano un gran numero di dissezioni, osservazioni sullo sviluppo degli insetti e trattati di anatomia comparata. Scarse sono dunque le testimonianze della sua attività di ricerca e poco è il materiale per ricostruire una sua biografia intellettuale.
Durante la guerra civile rimase fedele al Re, il quale, nel 1645 lo pose a capo del Merton College di Oxford in sostituzione di un sostenitore del Parlamento. Harvey tenne l’incarico per un anno e poi fu sostituito quando l’esercito fedele al Parlamento prese Oxford.


=== Morte e sepoltura ===
Harvey morì settantanovenne a Roehampton il 3 giugno 1657. La causa fu un’emorragia cerebrale. È molto probabile che l'arteria sinistra avesse un funzionamento anomalo che portava ad un progressivo accumulo di sangue al cervello. Del giorno della sua morte ci rimane un resoconto abbastanza dettagliato. Secondo le testimonianze, Harvey:
Nel testamento lasciò i suoi averi al fine di fondare una scuola, tuttora esistente, nella sua città natale, dove è commemorato così: “William Harvey, il primo ad aver compiuto studi sperimentali sulla circolazione polmonare e sistemica del sangue, teoria attribuitagli 300 anni dopo".
Harvey fu sepolto a Hempstead, Essex. Le condizioni della sepoltura di Harvey sono note:
Il giorno di San Luca, 18 ottobre 1883, i resti di Harvey sono stati traslati, trasportati nell’archivio del College dei Medici e depositati in un sarcofago contenente le sue opere e un'iscrizione:
"Il corpo di William Harvey, laccato di piombo, fu deposto senza nessun tipo di custodia o protezione nella chiesa di Hempstead, Essex, nel giugno 1657. Trascorso del tempo, il piombo, soggetto a deterioramento naturale, era gravemente danneggiato, tanto da mettere in pericolo la conservazione dei resti. Dovevano essere fatte alcune riparazioni in memoria dell'illustre scopritore della circolazione del sangue. Il Royal College of Physicians, con il permesso dei rappresentanti della famiglia Harvey, se ne prese carico. Il piombo contenente i resti di Harvey fu riparato e fu, per quanto possibile, ripristinato lo stato originale... ".
Dopo la sua morte fu costruito il "The William Harvey Hospital" nella città di Ashford, a poche miglia da Folkstone.


=== De Motu Cordis ===
Pubblicato nel 1628 nella città di Francoforte, l’opera Exercitatio anatomica de motu cordis et sanguinis in animalibus contiene le teorie di Harvey sulla scoperta della circolazione sanguigna. A differenza della maggior parte della letteratura anatomica del tempo, il libro menziona soltanto brevemente le opinioni degli scienziati precedenti. L’attenzione dell’autore è tutta rivolta a due argomenti specifici: l’azione del cuore e il circolo del sangue nell’organismo.
Il libro si apre con una semplice dedica al re Carlo I ed è suddiviso in due parti; alcuni sostengono che Harvey abbia scritto due trattati distinti unendoli in seguito. Dopo il primo capitolo, che delinea semplicemente idee passate riguardanti il cuore e i polmoni, Harvey si sposta su una premessa fondamentale: lo studio accurato del cuore al fine di comprendere il suo reale movimento. Egli stesso afferma di aver riscontrato in questo compito grandi difficoltà:
"... Ho trovato questo compito tanto arduo che ero quasi tentato di pensare che il movimento del cuore potesse essere compreso solo da Dio...”.
Nella prima metà del libro, dopo aver dimostrato l’inconsistenza delle teorie galeniche sul movimento dell’aria e del sangue nel cuore, viene accuratamente descritta l’azione dei ventricoli, delle orecchiette cardiache e delle arterie. Attraverso il metodo sperimentale Harvey dimostra che la contrazione del ventricolo destro spinge il sangue nell’arteria polmonare e che, invece la diffusione del sangue verso i tessuti dipende dalla contrazione del ventricolo sinistro. Il sangue si muove, quindi, dalla parte destra del cuore a quella sinistra passando per i polmoni, contrariamente alla teoria galenica tradizionale secondo cui il sangue attraverserebbe il cuore da destra a sinistra passando per pori invisibili nel setto interventricolare.
All'apice del lavoro di Harvey è sicuramente l'ottavo capitolo in cui si dimostra il movimento in circolo del sangue nel corpo. Harvey studiò a lungo le grandi quantità di sangue che lasciano il cuore, le strutture anatomiche dei vasi e delle valvole, la dimensione delle arterie connesse al cuore e infine si rese conto che vi era uno stretto legame tra strutture anatomiche e flusso sanguigno. Dal capitolo nove al quattordici egli dimostra l'affettiva esistenza della circolazione sanguigna. Egli sosteneva che dal cuore partisse una quantità di sangue tale da non poter essere interamente utilizzata dall’organismo e sostituita da sangue prodotto dal fegato (come sosteneva Galeno). La tradizione, infatti, sosteneva che al processo della circolazione partecipassero due sistemi distinti: quello naturale, che conteneva il sangue venoso che proveniva dal fegato e quello vitale, che conteneva gli spiriti e proveniva dal cuore. Harvey però, non avendo a disposizione il microscopio ma solo una lente d'ingrandimento, non poteva dimostrare sperimentalmente la connessione tra i due sistemi. Tuttavia, con un semplice esperimento di legatura a un braccio, dimostrò che questa connessione esiste:
Si applica a un braccio una legatura tanto stretta da bloccare sia il flusso venoso che quello arterioso al di sotto;
Si allenta la legatura per far nuovamente scorrere il sangue arterioso nel braccio, impedendone però un normale flusso venoso;
Si osserva che le vene sotto la legatura si gonfiano, segno che il sangue arterioso giunge fino alla mano per poi tornare indietro verso il cuore attraverso il sistema venoso;

L'ultima prova anatomica della circolazione del sangue consiste nella dimostrazione che le valvole all'interno delle vene indirizzano il flusso del sangue sempre verso il cuore, e non servono – come riportava la tradizione – per impedire un’eccessiva irrorazione delle estremità.
Dopo aver scoperto l’esistenza della circolazione sanguina, Harvey può, nel capitolo sedici, prendere in esame fenomeni in precedenza incomprensibili come per esempio la rapida diffusione dei veleni nell’organismo.
Nell’ultimo capitolo, il diciassette, Harvey fornisce nuove prove anatomiche come per esempio il maggior spessore delle arterie prossime al cuore rispetto alle vene. Le arterie devono, infatti, essere più spesse e più resistenti perché sottoposte a una maggiore pressione dovuta alla contrazione del ventricolo sinistro.
I metodi di analisi utilizzati da Havey per la stesura del De Motu Cordis consistevano nella vivisezione di molti animali di specie diverse. La scoperta è stata fatta osservando il cuore di animali come l' anguilla, la lumaca, il pulcino e persino il piccione.
È anche importante precisare che Harvey aveva teorizzato l'esistenza di capillari. Tuttavia, non era in grado di dimostrare la loro esistenza a causa della mancanza di strumenti adeguati: non è stato infatti capace di capire al livello microscopico come il sangue passasse dalle arteriole alle venule.


=== La circolazione del sangue prima di William Harvey ===
Molti scienziati nel corso dei secoli hanno teorizzato sul ruolo del cuore e sulla circolazione del sangue.
Per Aristotele, il cuore era l’organo centrale che controllava la circolazione, la sede dell’energia vitale, il punto da cui nasceva il sangue e nel quale il sangue era elaborato e impregnato con il calore animale. Il sangue era contenuto nel cuore e nei vasi sanguigni come in un recipiente, da cui l’uso del termine “vaso”. Dal cuore i vasi sanguigni si estendevano attraverso il corpo come gli schizzi che i pittori tracciano sui muri.
Aristotele non faceva alcuna distinzione fra le arterie e le vene; la vena cava era il vaso più grande e l’aorta il più piccolo, ma, entrambi, contenevano il sangue. Non vi era nessun movimento dal cuore ai vasi e il sangue si muoveva incessantemente in tutto il corpo ed era rinnovato dall’assorbimento dei prodotti di digestione.
La pulsazione del cuore e delle arterie era considerata da Aristotele come una specie di “ebollizione” durante la quale i liquidi erano inondati dal soffio vitale, il cui calore era mitigato dallo pneuma assorbito attraverso i polmoni e trasportato al cuore attraverso i vasi polmonari.
Secondo l’errata concezione di Prassagora e di Erasistrato, si pensava, invece, che fossero solo le vene a contenere sangue e che le arterie contenessero aria. Prassagora fu uno dei primi a condurre uno studio esaustivo del polso.
Galeno arrivò quasi a scoprire il funzionamento della circolazione sanguigna. In contrapposizione alle teorie di Prassagora, dimostrò con un esperimento che le arterie contenessero sangue. Galeno identificò il sangue contenuto nelle vene descrivendolo come scuro e denso e credeva servisse per apportare nutrimento al corpo. Il sistema arterioso era, invece, ricco di sangue fluido e chiaro pieno di spirito vitale. I due sistemi erano chiusi e comunicavano al livello del cuore attraverso dei pori posti nella membrana che separa i ventricoli e alla periferia attraverso i capillari definiti “vasi invisibili”.
L’organo principale per la nutrizione e la sanguificazione era il fegato dal quale partivano le venae cavae per irrorare il corpo. Egli, non avendo capito che il cuore funzionasse come una pompa credeva che la forza pulsatile risiedesse nelle pareti del cuore e nelle arterie. Considerava il cuore come un “caminetto” dal quale aveva origine il calore innato del corpo. Il raffreddamento del sangue competeva invece ai polmoni.
Altri uomini avevano teorizzato la circolazione sistemica come Realdo Colombo, Michael Serveto, Andrea Cesalpino. Harvey fu però il primo ad averla dimostrata attraverso il metodo sperimentale.


=== Studi sull’embriologia ===
Negli ultimi anni della sua carriera, Harvey si dedicò allo studio dell'embriologia. Con il trattato del 1651, le Exercitationes de generatione animalium, egli appoggiò la teoria aristotelica secondo cui gli embrioni si formano gradualmente e che nel loro stadio iniziale non possiedono le caratteristiche di un adulto. Nel libro, assai più lungo del De Motu Cordis, Harvey esaminò le uova di gallina e di molti altri animali per seguire giornalmente lo sviluppo dell’embrione. Arrivò alla conclusione che il seme non entra in contatto con l’uovo, ma che un principio formativo viene trasmesso dal seme all’uovo per via non materiale.


== Opere ==
Exercitatio anatomica de motu cordis et sanguinis in animalibus, 1628.
Exercitationes de generatione animalium, Guilielmo Harveo, Londini, Typis Du-Gardianis, 1651.
Guilielmi Harvei opera omnia, a collegio medicorum londinensi edita, 1766.
The works of William Harvey, M. D., translated from the latin with a life of the author by Rober Willis, M. D., London, printed for the Sydenham society, 1847.


== Note ==
^ Sir D'Arcy Power, William Harvey, Pag. 26-27.
^ Sir D'Arcy Power, William Harvey, Pag. 29.
^ Roy Porter, Dizionario Bibliografico della Storia della Medicina e delle Scienze Naturali, Tomo II, Pag. 161-162.
^ Roy Porter, Dizionario Bibliografico della Storia della Medicina e delle Scienze Naturali, Tomo II, Pag. 161-162.
^ Sir D'Arcy Power, William Harvey, Pag. 125.
^ Sir D'Arcy Power, William Harvey, Pag. 166-167.
^ Sir D'Arcy Power, William Harvey, Pag. 169.
^ Sir D'Arcy Power, William Harvey, Pag. 174-175.
^ Roy Porter, Dizionario Bibliografico della Storia della Medicina e delle Scienze Naturali, Tomo II, Pag. 161-162.
^ Sir D'Arcy Power, William Harvey, Pag. 193.
^ Roy Porter, Dizionario Bibliografico della Storia della Medicina e delle Scienze Naturali, Tomo II, Pag. 161-162.
^ William Osler, L'Evoluzione della Medicina Moderna, Pag. 234.
^ Aristotele, De generazione Animalium, Pag. 743.
^ William Osler, L'Evoluzione della Medicina Moderna, Pag. 109-110.
^ William Osler, L'Evoluzione della Medicina Moderna, Pag. 120-125.
^ William Osler, L'Evoluzione della Medicina Moderna, Pag. 123.


== Bibliografia ==
Questo testo proviene in parte dalla relativa voce del progetto Mille anni di scienza in Italia, opera del Museo Galileo. Istituto Museo di Storia della Scienza di Firenze (home page), pubblicata sotto licenza Creative Commons CC-BY-3.0
Sherwin Nuland, I figli di Ippocrate. Storia della medicina dagli antichi greci ai trapianti d'organo, Mondadori, 1992.
Sir D'Arcy Power, William Harvey, Longmans, New York, 1898, pp. 300..
Roy Porter, Dizionario Bibliografico della Storia della Medicina e delle Scienze Naturali (Liber Amicorum), Tomo II, Franco Maria Ricci, Milano, 1985.
William Osler, L'Evoluzione della Medicina Moderna, lezioni tenute all'Università di Yale, su invito della Silliman Foundation, nell'Aprile 1913, Prima edizione italiana, EDIScience, Floridia, 2010, pp. 310..
Aristotele, De generatione animalium, Libro II.


== Altri progetti ==

 Wikiquote contiene citazioni di o su William Harvey
 Wikimedia Commons contiene immagini o altri file su William HarveyWilliam Denby Hanna (Melrose, 14 luglio 1910 – North Hollywood, 22 marzo 2001) è stato un regista, produttore televisivo e produttore cinematografico statunitense. Assieme a Joseph Barbera ha formato un sodalizio artistico molto prolifico nel campo dei fumetti e dei cartoni animati e fondato la casa di produzione Hanna-Barbera.


== La carriera alla MGM ==
Nel 1938 avvenne l'incontro con Joseph Roland Barbera, quando Hanna entra a far parte del settore fumetti della MGM, dove Barbera già lavorava come soggettista e animatore. Grazie al coordinatore del settore, Fred Quimby, i due iniziano a lavorare assieme. Per quasi un ventennio realizzano e coordinano il lavoro di uno staff che produrrà più di 200 cortometraggi della serie Tom e Jerry. Barbera scriveva le storie, disegnava gli schizzi e inventava le gag, Hanna si occupava della regia. Nel 1955 i due sostituirono Fred Quimby come responsabili dell'equipe di animazione e firmarono i successivi cartoons come direttori, rimanendo alla MGM sino al 1957, anno in cui il settore cartoons fu chiuso. I due artisti decisero di fondare una loro casa di produzione.


== La Hanna-Barbera Productions Inc. ==
Nel 1957 assieme a Joseph Barbera fonda l'omonima casa di produzione, con uno studio a Hollywood presso 3400 Cahuenge Boulevard.
Lo studio si ingrandì progressivamente sino a raggiungere un predominio incontrastato, in particolar modo nelle realizzazioni televisive seriali. Lo studio contava allora 800 dipendenti fissi e aveva raggiunto un traguardo di oltre 4.500 contratti per il merchandising dei propri personaggi.
Le produzioni, in particolare negli anni ottanta, sono contraddistinte da una serie di tecniche per realizzare a costi contenuti i cartoni animati delle serie televisive. La tecnica considera un disegno bidimensionale molto semplice, sia per i personaggi che per i fondali; nessun uso del tridimensionale, della prospettiva o inquadrature particolari (carrellate), nessun ricorso a ombre e sfumature ma uso di colori uniformi. I movimenti dei personaggi sono ricorrenti, nelle azioni i fondali spesso si susseguono ciclicamente e le uniche parti in movimento sono limitate alle gambe e alla testa, i movimenti dei visi sono limitati alla sola bocca.
Nonostante il successo commerciale, anche a causa dei crescenti costi di produzione, la Hanna & Barbera venne ceduta e assorbita, assieme alla consociata Ruby-Spears, dal gruppo Taft Entertainment.


=== Le serie ===
Per la MGM
Tom & Jerry (1940)
A partire dal 1980 la serie fu ripresa ma senza riuscire a rinverdire i vecchi successi.
Per la Hanna-Barbera Productions
Ruff & Reddy - 1957
Huckleberry Hound (Braccobaldo) - (1958)
Wacky Races (Le corse pazze) - (1968)
Yogi Bear (Orso Yoghi) - (1961)
The Flinstones (Gli Antenati) - (1960)
The Jetsons (I Pronipoti) - (1962)
The Pink Panther (La Pantera Rosa) (1964)
Scooby Doo - (1969)
Hair Bear (Napo Orso capo) - (1971)
Schtroumpfs (I Puffi) - (1981)


== Altri progetti ==

 Wikimedia Commons contiene immagini o altri file su William Hanna


== Collegamenti esterni ==
(EN) William Hanna in Internet Movie Database, IMDb.com Inc.Wild Bill Hickok, soprannome di James Butler Hickok (Troy Grove, 27 maggio 1837 – Deadwood, 2 agosto 1876), è stato un pistolero statunitense.
Al pari di Buffalo Bill e Calamity Jane, è stato un personaggio realmente esistito del Far West: fu reso leggendario dalla sua fama di pistolero infallibile prima dai racconti orali e dai resoconti giornalistici delle sue imprese, poi da un libro (del 1871, che lo dava già morto eroicamente) e quindi dal cinema e dalla televisione.


== Biografia ==
Dopo aver trascorso la giovinezza nelle fattorie del luogo di nascita, nel 1856 si trasferisce nelle campagne del Kansas, dove partecipa a movimenti antischiavisti. Lavora poi come conduttore di carri da trasporto. Nel 1859 si unisce alla compagnia dei Pony Express, ma l'anno dopo un orso lo ferisce gravemente: viene inviato a Rock Creek, una stazione di diligenze nei pressi dell'attuale Endicott (Nebraska), per trascorrere il periodo di degenza e a lavorare come stalliere. Nel 1861, quando è ancora a Rock Creek, in uno scontro a fuoco uccide Dave McCanles, capo di una banda di fuorilegge. Il racconto, probabilmente esagerato, di questo scontro dà inizio alla sua fama.
Nel corso della guerra di secessione americana, Hickok lavora come conduttore di carri da trasporto e come scout ("esploratore") per l'esercito dell'Unione. Dopo la guerra è ancora scout dell'esercito e copre incarichi di U.S. Town Marshall, carica equivalente a quella di un sovrintendente degli sceriffi delle varie città dell'ovest, ancora in via di conquista.
Diventa così famoso come sceriffo (marshall) di Hays City e di Abilene, nel Kansas, dove i suoi metodi energici e la sua abilità di tiratore gli consentono di far prevalere il rispetto della legge. Nel frattempo acquisisce anche la fama di abile giocatore d'azzardo.

Dal 1872 al 1874 prende parte allo spettacolo sul Selvaggio West organizzato da Buffalo Bill nello stato di New York. Nel 1876 si sposa e successivamente si reca nei campi auriferi delle Black Hills nel Territorio del Dakota, probabilmente per esercitare il gioco d'azzardo. Risiede a Deadwood dove, a quanto risulta, fa una breve conoscenza con Calamity Jane. Qui, ad un tavolo da poker del saloon Nuttal & Mann's, Hickok trova la morte, ucciso da John "Naso Rotto Jack" McCall, un avventore che al processo riferì di aver voluto vendicare la morte del fratello. Al momento della sua uccisione, Wild Bill ha in mano una coppia di otto e una di assi, di fiori e picche. Questa combinazione diverrà successivamente, appunto nel suo nome, la "mano del morto". Hickok stesso, nel 1979, è entrato nel Poker Hall of Fame.
John McCall, dopo essere stato dichiarato non colpevole da una giuria non del tutto onesta, lasciò Deadwood. Fu poi riprocessato, senza applicare il principio ne bis in idem, poiché l'assassinio era stato commesso in un territorio non ancora statunitense, una riserva indiana. Il secondo processo si tenne a Yankton: McCall fu riconosciuto colpevole di omicidio premeditato. Secondo Leander P. Richardson, al processo si rese evidente come McCall fosse un assassino prezzolato.
McCall fu impiccato il 1º marzo 1877 e sepolto, malgrado autore di un omicidio premeditato, nel cimitero cattolico.


== Wild Bill nei media ==
Tra i tanti attori che hanno interpretato questo personaggio, con un taglio opportunamente mitizzato, vi sono Gary Cooper (La conquista del West di Cecil B. DeMille), Jeff Corey (Piccolo grande uomo di Arthur Penn), Jeff Bridges (Wild Bill di Walter Hill) e Charles Bronson (Sfida a White Buffalo di Jack Lee Thompson).
Il personaggio è stato anche protagonista di alcune produzioni televisive statunitensi interpretato rispettivamente da Guy Madison in Wild Bill Hickok, da Keith Carradine, in Deadwood e da Josh Brolin ne I ragazzi della prateria col soprannome di Piccolo Selvaggio Hickok in quanto la serie ne ricostruisce liberamente le vicende giovanili.
La morte di Hickok è stata trattata nei numeri 593-595 di Tex, nella quale il famoso Ranger viene chiamato ad investigare sulla misteriosa morte del pistolero a Deadwood.


== Note ==
^ (EN) A Trip to the Black Hills, Charles Scribner's Sons (aprile 1877) e un articolo dal New York Times del 13 agosto 1877.


== Bibliografia ==
Luca Barbieri, Storia dei pistoleri. La dura legge del Far West, Odoya, Bologna 2010, 254 pp., ISBN 978-88-6288-070-1
Andrea Bosco, Domenico Rizzi, "I cavalieri del West", Le Mani (Recco Genova)2011, 327 pp., ISBN 978-88-8012-604-1


== Altri progetti ==

 Wikimedia Commons contiene immagini o altri file su Wild Bill HickokWhitney Elizabeth Houston, nota come Whitney Houston (Newark, 9 agosto 1963 – Beverly Hills, 11 febbraio 2012), è stata una cantante e attrice statunitense.
Viene universalmente riconosciuta come una delle più iconiche, popolari e talentuose cantanti di tutti i tempi, spesso chiamata semplicemente "The Voice" per le caratteristiche uniche della sua voce, soprannome datole da Oprah Winfrey. A detta di molti artisti e critici, quella di Whitney è stata la più grande voce femminile della storia della musica.
Il suo grandissimo successo negli anni ottanta ha permesso l'apertura di mercati fino ad allora preclusi alle cantanti di colore. Con essi la cantante ha dominato le classifiche mondiali, in particolar modo la Billboard Hot 100, nella quale ha piazzato sette singoli consecutivi alla numero uno, battendo il record di cinque appartenente a Diana Ross & The Supremes ed ai Beatles. Le sue vendite complessive di album, singoli e video sono attualmente di oltre 200 milioni di copie, e risulta essere l'artista femminile dal maggior successo di sempre dopo Madonna e Mariah Carey. 
È stata una delle donne di maggior successo discografico, la quarta donna per numero di vendite negli Stati Uniti, con circa 55 milioni di dischi certificati dalla RIAA. Detiene anche il primo posto nella classifica degli artisti di colore di maggior successo insieme a Michael Jackson.
Nel 2008 il Guinness dei Primati ha dichiarato Whitney l'artista più premiata e popolare al mondo. L'artista ha guadagnato 6 Grammy Awards e detiene il record per numero di American Music Awards, avendone ricevuti 22 in tutto. Nel 2012 il Guinness dei Primati ha citato nuovamente la cantante come la prima e unica artista ad avere 12 brani contemporaneamente nella U.K. chart, il che risulta un primato mondiale. Whitney Houston è stata inserita alla 34ª posizione nella lista dei 100 cantanti più grandi di tutti i tempi della rivista Rolling Stone.
Dopo un periodo di declino negli anni 2000 dovuto a durissime vicende personali e cause legali contro l'ex marito, nel giugno 2009 la casa discografica Arista Records annunciò l'uscita dell'album dal titolo I Look to You, pubblicato in Italia ed in Germania il 28 agosto 2009 e negli Stati Uniti il 31 agosto successivo.
È morta l'11 febbraio 2012, nella stanza di un hotel a Beverly Hills. La causa del decesso è stata identificata nell'annegamento accidentale nella vasca da bagno, in seguito a un'eccessiva assunzione di droghe e a una malattia vascolare (l'aterosclerosi).


== Biografia ==


=== L'infanzia ===
Nata il 9 agosto 1963 a Newark, nel New Jersey, da John R. Houston ed Emily Drinkard Houston (conosciuta meglio come Cissy), e cresciuta ad East Orange, ha due fratelli: Michael e Gary. Sua madre è da tempo cantante nel gruppo soul Sweet Inspirations, gruppo che ha fatto tour e fornito voci supporto per Elvis Presley ed Aretha Franklin, ed ha inoltre fatto parte del gruppo gospel Drinkard Sisters, insieme alle sue nipoti, nonché cugine di Whitney, Dionne e Dee Dee Warwick. Whitney Houston ha trascorso parte della sua adolescenza frequentando i locali notturni dove cantava la madre e ogni tanto saliva sul palco ad esibirsi con lei. Fin da bambina, all'età di nove anni, iniziò a cantare nel coro della New Hope Baptist Church fino a diventarne solista all'età di 11 anni.


=== 1977 - 1984: gli inizi ===
Nel 1977, all'età di 14 anni, è stata cantante di sostegno nel singolo della Michael's Zager Band Life's a Party. Zager offrì successivamente alla giovane cantante un contratto discografico, ma Cissy non fu d'accordo, volendo che la figlia finisse prima la scuola. Nel 1978, all'età di 15 anni, cantò come voce di sottofondo nel singolo di Chaka Khan I'm Every Woman, canzone che in seguito sarebbe diventata un successo per il suo album colonna sonora campione di vendite Guardia del corpo. Nei primi anni ottanta, iniziò a lavorare come modella dopo che un fotografo la vide cantare al Carnegie Hall con la madre. Considerate le sue evidenti abilità artistiche, i suoi genitori decisero di avviare formalmente la sua carriera nel 1981, dopo il diploma. Scelsero quindi la Tara Productions, con la quale firmò. Apparve quindi come voce solista nell'album Paul Jabara and Friends di Paul Jabara, pubblicato dalla Columbia Records nel 1983, nel quale cantò Eternal love.
Apparve in Seventeen e divenne una delle prime donne di Afro-Americane ad aggiudicarsi la copertina della rivista. Apparve inoltre, in copertina, nelle riviste Glamour, Cosmopolitan, Vogue, Miss Young e in uno spot TV della bibita Canada Dry. Mentre faceva la modella, continuò la sua nascente carriera discografica, periodo in cui aveva ricevuto numerose offerte di agenzie di registrazione (Michael Zager nel 1980 ed Elektra Records nel 1981), collaborando con i produttori Ben Dover, Bill Laswell e Martin Bisi su un album chiamato One Down, del gruppo Materials. Per questo progetto, contribuì alla ballata Memories. Nel 1983, il manager della Arista Clive Davis vide Whitney cantare e, rimasto colpito, le offrì un contratto di registrazione in tutto il mondo, che Whitney firmò, e si impegnò nello sviluppo della sua carriera. Cantò come voce di supporto in album di Lou Rawls e Jermaine Jackson e registrò inizialmente il duetto Hold Me con Teddy Pendergrass, che apparve nel suo album, Love Language, singolo che fu realizzato nel 1984 e divenne una Top 5 hit R & B, costituendo un primo grande successo per la cantante. Inoltre, si mostrò per la prima volta in televisione nel 1983 al The Merv Griffin Show, cantando il brano Home di Diana Ross ed eseguendo un medley con la madre.


=== 1985 - 2000: il successo planetario ===

Balza quindi alla notorietà musicale mondiale grazie al suo album d'esordio del 1985, intitolato Whitney Houston (che contiene una reinterpretazione di Diana Ross del 1983, In Your Arms), entrato direttamente al numero 1 della classifica americana, permanendovi per 14 settimane consecutive ed entrando nel Guinness dei Primati come l'album più venduto di una cantante esordiente (quasi 29 milioni di copie). Il primo singolo della cantante è You Give Good Love, che, pubblicato nel 1985, giunge alla posizione No.3 della Billboard Hot 100, costituendo il suo primo grande successo artistico. Di minor successo, ma comunque memorabile è All at Once, pubblicato solo in alcuni paesi europei; con questo brano si esibisce al Festival di Sanremo 1987, condotto da Pippo Baudo; al termine dell'esibizione il pubblico le tributa un'ovazione e le chiede un bis, richiesta subito soddisfatta. Fu il primo caso per un'artista internazionale; dopo di lei solo Michael Bolton, Mireille Mathieu e Asaf Avidan hanno ricevuto una richiesta di bis da parte del pubblico sanremese. I singoli successivi, ossia: Saving All My Love for You, How Will I Know e Greatest Love of All, arrivano tutti e tre alla n.1 nella Billboard Hot 100 e di altri paesi nel mondo; in più, riceve il suo primo Grammy Award grazie a Saving All My Love for You.
Due anni dopo, nel 1987, torna con Whitney, preceduto dalla hit internazionale I Wanna Dance with Somebody (Who Loves Me), con la quale riceve il suo secondo Grammy; i singoli estratti sono, oltre a quello precedentemente citato: Didn't We Almost Have It All, So Emotional e Where Do Broken Hearts Go, con i quali la Houston scala i vertici delle classifiche mondiali e stabilisce un record tuttora rimasto imbattuto: quello di sette singoli consecutivi alla n.1 della Billboard Hot 100. Si ricordano, inoltre, Love Will Save the Day e la cover I Know Him So Well, in cui duetta con la madre. Nel 1988 incide One Moment in Time, inno delle Olimpiadi di Seul. Nel 1990 esce il terzo album I'm Your Baby Tonight, trascinato soprattutto dalla title-track e da All the Man That I Need, che raggiungono ambedue la n.1 della classifica americana, mentre l'album arriva "solo" alla posizione n.3 della Billboard 200; l'anno successivo incide l'inno statunitense in un singolo e lo canta alle truppe americane di ritorno dalla guerra del Golfo; la canzone raggiunge la top 10 americana. Sempre nel 1990, il cantautore romano, Eros Ramazzotti, scrisse e compose il duetto, Amarti è l'immenso per me, la demo del brano venne registrata inizialmente da Antonella Bucci per poi essere spedita negli Stati Uniti a Whitney Houston. Ma la cantante dovette rifiutare la collaborazione con il cantante italiano, poiché legata ad un contratto in esclusiva. Così la parte femminile del famoso duetto, venne assegnata alla cantante italiana, Antonella Bucci. Nel 1992, debutta al cinema, con il film Guardia del corpo, coprotagonista con Kevin Costner. Il brano colonna sonora, I Will Always Love You, cover di un pezzo di Dolly Parton, ottiene un ineguagliato successo planetario, vendendo circa 16 milioni di copie nel mondo, rimanendo alla n.1 negli Stati Uniti per 14 settimane consecutive e raggiungendo la vetta di circa 20 altri paesi. La colonna sonora del film diventa la più venduta di tutti i tempi, con 42 milioni di copie in tutto il mondo. Di particolare risonanza sono anche i singoli I Have Nothing e la cover di Chaka Khan, I'm Every Woman che raggiungono la n.4; visto lo storico successo, nel 1994 vince tre premi ai Grammy Awards, tra cui Record of the Year ed Album of the Year, e ne fa incetta di molti altri presso le manifestazioni dei premi musicali più importanti a livello internazionale; I Have Nothing e Run to You ricevono ciascuna una nomination agli Oscar come migliore canzone originale.
Nel 1995 recita in Donne - Waiting to Exhale e incide per la colonna sonora ben tre singoli, tra cui il più noto è senz'altro Exhale (Shoop Shoop), il quale risulta essere: il terzo singolo della storia statunitense a debuttare alla prima posizione; l'ultima hit numero uno della cantante; il singolo rimasto più settimane alla seconda posizione negli Usa ed uno dei maggiori successi r'n'b dell'annata. La colonna sonora si avvale della collaborazione di artiste del calibro di Toni Braxton, Chaka Khan, Aretha Franklin, Patti LaBelle, Mary J. Blige e CeCe Winans, con la quale esegue Count on Me. Nel 1996 partecipa ad Uno sguardo dal cielo al fianco di Denzel Washington, interpretando tutti i brani della colonna sonora, che vende oltre 6 milioni di copie e pertanto risulta essere l'album gospel di maggior successo nella storia d'America. Tra i singoli di quest'album, il più conosciuto è I Believe in You and Me, che raggiunge la posizione n.4 della classifica americana; gli altri singoli estratti dalla colonna sonora sono Step by Step e My Heart Is Calling. Whitney lancia nel 1998 il suo quarto album, My Love Is Your Love, il quale ottiene un maggiore successo di vendite in Europa piuttosto che negli Stati Uniti, dove si ferma alla n.13, il risultato più basso a livello di vendite di album nella sua carriera; il singolo portante è la hit It's Not Right but It's Okay, il quale si posiziona alla n.4 della classifica statunitense (stesso risultato per la title-track) e le frutta il sesto ed ultimo premio Grammy. Con Heartbreak Hotel, cantato insieme alle soulsisters Faith Evans e Kelly Price, raggiunge la seconda posizione; sebbene I Learned from the Best non riscuota particolare successo, riuscendo appena ad entrare nella top 30, When You Believe, cantato in duetto con Mariah Carey, nel 1999 si aggiudica l'Oscar come migliore canzone originale.
Nel 2000 esce il primo Greatest Hits, doppio CD antologico contenente alcuni duetti inediti, ossia: If I Told You That con George Michael, Could I Have This Kiss Forever con Enrique Iglesias e Same Script, Different Cast con Deborah Cox. L'album vende circa 10 milioni di copie nel mondo e risulta essere uno dei 20 album più venduti nella storia delle classifiche inglesi. In particolare, dopo la scomparsa dell'artista nel febbraio 2012, l'album riscuote un notevole successo, entrando nelle top 10 di numerosi paesi e raggiungendo la seconda posizione nella classifica statunitense dei 200 album più venduti della settimana.


=== 2002 - 2012: gli ultimi anni, il declino e il ritorno ===
Nel 2002, pubblica Just Whitney, il quinto album di inediti, anticipato dal singolo Whatchulookinat e contenente brani quali One of Those Days e Try It on My Own.
L'anno successivo, nel 2003, come Toni Braxton, Barbra Streisand, Celine Dion, Gloria Estefan, Mariah Carey, Destiny's Child e altri artisti noti, anche Whitney decide di lanciare un album natalizio, intitolato One Wish: The Holiday Album. Nel disco è presente anche un duetto tra l'artista e sua figlia. Tuttavia, questi ultimi due dischi non raggiungono il successo ottenuto negli anni ottanta e novanta.
Dal 2004 al 2006 la carriera artistica di Whitney subisce un arresto a causa gravi problemi familiari, problemi che vedono una soluzione solo nel settembre del 2006, quando Whitney divorzia dal marito Bobby Brown. Domenica 19 febbraio 2006 si esibì in Medals Plaza, in Piazza Castello a Torino, durante una tormenta di neve, per i XX Giochi Olimpici Invernali.
Nel 2007 Whitney torna alla musica firmando un contratto con il suo discografico di sempre, Clive Davis, e nel dicembre dello stesso anno si esibisce in concerto durante la manifestazione Live&Loud 2007, a Kuala Lumpur. Successivi concerti si sono svolti a Tobago, in Marocco e in Kazakistan. Il 7 febbraio Whitney si esibisce alla serata di gala che anticipa i Grammy ovvero il Pre-Grammy Party, organizzata dal suo mentore e produttore Clive Davis. Proprio a lui dedica la performance composta da 4 dei suoi maggiori successi ovvero: I Will Always Love You, I Believe in You and Me, It's Not Right but It's Okay e I'm Every Woman. Clive Davis annuncia che Whitney è pronta a ritornare sulle scene e ha registrato una canzone con il produttore/cantante R. Kelly dal titolo I Look to You e che la settimana seguente ai Grammy entrerà in studio con David Foster per registrare la canzone I Didn't Know My Own Strenght scritta da Diane Warren.

L'8 febbraio Whitney fa una sorprendente apparizione ai Grammy. La cantante dopo aver ricevuto una standing ovation consegna il premio come Miglior Album R&B a un'emozionata Jennifer Hudson. Il 9 febbraio Whitney è ai BET Honors per presentare un premio speciale a Tyler Perry. Il 17 aprile Diane Warren rivela alla rivista Vibe Magazine di aver scritto "I Didn't Know My Own Strength" esclusivamente per Whitney.
Il 4 giugno il sito web ufficiale di Whitney annuncia l'uscita del settimo album dell'artista il 31 agosto 2009. L'8 agosto il sito di informazione musicale Music Link annuncia che Whitney avrebbe firmato un contratto con l'AEG, uno dei colossi dell'industria dell'intrattenimento americana, la cui preoccupazione urgente è riempire il maggior numero possibile di date lasciate scoperte da Michael Jackson a Londra, per questo motivo l'avrebbero ingaggiata assieme a Robbie Williams per esibirsi in alcune delle 23 date previste per onorare il Re del Pop].
Il 28 agosto viene pubblicato in Italia ed in Germania, a distanza di sette anni dall'ultimo lavoro discografico, I Look to You. Il 1º settembre Whitney si esibisce a New York, su un palco allestito a Central Park, cantando dal vivo due hit del passato I'm Every Woman e My Love Is Your Love e i due nuovi singoli Million Dollar Bill e I Look to You. Il concerto, registrato dalla trasmissione americana Good Morning America è stato mandato in onda il giorno seguente, il 2 settembre.

Il 7 settembre, dopo appena una settimana dall'uscita, I Look to You si posiziona alla numero 1 nella classifica italiana FIMI degli album più venduti. Il 21 ottobre Whitney partecipa alla versione italiana di X Factor esibendosi in Million Dollar Bill. Al termine dell'esibizione la cantante riceve il disco d'oro per aver superato la soglia di 35 000 copie vendute in Italia con l'album I Look to You. Whitney intraprenderà un tour mondiale che prevede anche due tappe in Italia, a maggio.
Il 22 novembre Whitney si esibisce agli American Music Awards cantando I Didn't Know My Own Strenght e ricevendo il "Premio Internazionale per l'Eccellenza". Il 2 dicembre I Look to You è stato certificato disco di platino dalla RIAA per aver venduto più di 1 milione di copie negli Stati Uniti, e in Italia il 20 dicembre è stato certificato dalla FIMI disco di platino per aver venduto più di 70 000 copie.
Nel gennaio 2010, Whitney Houston è stata nominata per due NAACP Image Awards nelle categorie "Best Female Artist" e "Best Music Video", vincendo in quest'ultima con il video musicale del singolo I Look to You. L'artista ha inoltre ricevuto una nomination per gli Echo Awards, la versione tedesca dei Grammy, nella categoria "Best International Artist". Il 26 gennaio l'Arista Records pubblica Whitney Houston: The Deluxe Edition per celebrare il 25º anniversario dell'album di debutto della cantante. Questa edizione comprende tutte le canzoni dell'album originale completamente rimasterizzate, interviste, spettacoli dal vivo, video promozionali, remix e molto altro.
Il 1º febbraio Whitney ha ricevuto l'"Entertainer Honor Award" ai Bet Honors. Durante la serata, la cantante gospel Kim Burrell ha omaggiato Whitney esibendosi in I Believe in You and Me, seguita da Jennifer Hudson che invece ha cantato I Will Always Love You. Il 6 febbraio Whitney ha iniziato a Seul in Corea Del Sud il Nothing But Love World Tour, primo tour mondiale in 11 anni. La tournée ha visto la cantante esibirsi in molti paesi del mondo, tra cui Giappone, Australia, Nuova Zelanda, Francia, Italia, Germania, Finlandia, Inghilterra e si è concluso il 17 giugno a Manchester.
Il 30 gennaio Whitney si è esibita al BET Celebration of Gospel 2011 con il brano I Look to You, duettando con la cantante Kim Burrell. Nell'autunno del 2011 gira la sua ultima pellicola cinematografica Sparkle - La luce del successo, diretta da Salim Akil, ispirata alla storia delle Supremes. L'uscita nelle sale è prevista per l'agosto 2012.
Il 9 febbraio Whitney Houston fa la sua ultima apparizione pubblica al Tru di Hollywood, dove si esibisce a sorpresa sul palco con Kelly Price in Jesus loves me.


=== La morte ===
La cantante statunitense è morta l'11 febbraio 2012 all'età di 48 anni mentre si trovava, insieme a parenti e amici, all'hotel Beverly Hilton di Beverly Hills per prendere parte la sera stessa ad una serata organizzata a margine dei Grammy Awards. Allarmati per il suo ritardo, i parenti avrebbero chiesto al personale dell'albergo di entrare nella stanza di Whitney, trovandola esanime nella vasca da bagno. Una persona del suo entourage ha chiamato i soccorsi alle 15:43 e il personale di sicurezza ha subito tentato di rianimarla ma inutilmente. Come comunicato dalla CNN, a dare per primo l'allarme sarebbe stato il suo compagno, il cantante Ray J.
La causa del decesso è stata un collasso cardiaco causato probabilmente dal noto e prolungato abuso di droga, farmaci e alcool. Tale ipotesi ha trovato conferma in quanto riportato dagli esiti dell'autopsia, dapprima secretati; alla fatalità avrebbe contribuito "una malattia cardiaca (l'aterosclerosi) accentuata dall'uso cronico di cocaina da svariati anni". L'esame tossicologico ha poi evidenziato la presenza nel suo corpo di marijuana, cocaina e farmaci antidepressivi che comunque "non hanno contribuito alla morte", archiviata come "accidentale".


==== Le esequie ====
Il 18 febbraio sono stati celebrati i funerali nella chiesa battista di Newark dove l'artista aveva iniziato a cantare nel coro gospel, alla presenza di circa 1.500 persone, tra cui molte star dello spettacolo: Kevin Costner, che l'ha ricordata in un discorso, Elton John, Alicia Keys, Stevie Wonder, Mary J. Blige, Mariah Carey, Chaka Khan, Brandy, Beyoncé, Oprah Winfrey e la cugina di Whitney, Dionne Warwick. In chiesa c'era anche Jesse Jackson mentre Aretha Franklin è stata costretta a rinunciare per problemi di salute. È stata sepolta nel cimitero di Westfield nel New Jersey a fianco del padre John Houston.


==== La riapertura del caso ====
Alla fine di dicembre 2012 viene riaperto il caso sulla morte della cantante quando un investigatore privato rende pubblica la sua teoria, secondo cui la cantante è stata assassinata per debiti di droga.


== Vita privata ==
Negli anni ottanta, la Houston è stata sentimentalmente legata alla star del football americano Randall Cunningham e all'attore Eddie Murphy.
Nel 1989, ai Soul Train Music Awards, Whitney vide per la prima volta il cantante R&B Bobby Brown. Nel 1987 Whitney conobbe Michael Jackson e da lì fu subito amore. Jackson sperava che potesse nascere un rapporto duraturo, ma Whitney Houston era in procinto di sposare l'uomo che poi in un certo senso ne ha rovinato la vita facendole subire violenze e introducendola alla droga pesante. Così Whitney sposa Bobby Brown nel 1992, nonostante il dissenso di familiari e amici della cantante (visti i precedenti giudiziari di Brown e i tre figli che Brown già aveva da tre donne diverse, mentre la Houston conservava ancora l'immagine della brava ragazza tutta casa e chiesa). Dopo un aborto spontaneo, nel 1993 nasce la figlia della coppia, Bobbi Kristina Houston Brown. Negli anni novanta, Brown continuò ad avere problemi con la legge per molestie sessuali, guida in stato di ebbrezza e lesioni; tempo dopo, iniziarono le prime indiscrezioni sull'uso di droga da parte di Whitney. Nel 2003, durante un litigio, Brown picchiò la moglie; la polizia dovette usare la scossa elettrica per fermarlo, e poi arrestarlo. Dopo scandali per infedeltà, arresti per droga e alcol, e problemi con il marito, nel 2006 Whitney si separa da Brown per disintossicarsi. Infine, chiede il divorzio e le viene affidata la custodia della figlia. Brown contesta però il divorzio, in un documento in cui dichiara anche di essere senza dimora e depresso, ma manca di presentarsi all'udienza fissata; persino i suoi avvocati, a quel punto, si licenziano e lo abbandonano.
Sembra che pochi mesi prima della morte si fosse convertita all'Islam.


=== I problemi di droga (2000-2011) ===
Mentre negli anni ottanta e nei primi novanta Whitney rivendicava l'immagine della brava ragazza di chiesa, a fine anni novanta ci fu un cambiamento nel suo modo di comportarsi: arrivava con ore di ritardo alle interviste e cancellava all'ultimo momento concerti e apparizioni TV. Come conseguenza del fatto che molti suoi concerti vennero cancellati e che la cantante avesse perso molti chili, si iniziò a parlare di un uso di droghe che Whitney avrebbe fatto assieme al marito.
Sempre nel 2000, Whitney avrebbe dovuto esibirsi con Clive Davis, in una serata per l'ingresso nella Rock & Roll Hall of Fame dell'uomo che l'aveva lanciata come cantante; tuttavia Whitney cancellò l'esibizione dieci minuti prima dell'inizio dello show. Lo stesso anno avrebbe dovuto esibirsi anche alla notte degli Oscar, ma venne licenziata dal regista dello show, che era un suo vecchio amico.
L'agente di Whitney ne indicò la causa in un mal di gola, ma Steve Pond dichiarò poi, in un suo libro, che "La Houston non era in grado di cantare, era distratta e non interessata" e che, al momento d'iniziare Over the Rainbow, la cantante attaccò con un altro brano. Successivamente, anche Houston ammise di essere stata licenziata.
L'anno seguente, Whitney fece un'apparizione nello show per i trent'anni di carriera di Michael Jackson, destando impressione per la sua magrezza; l'esibizione rafforzò i sospetti di uso di droga, anoressia e bulimia, ma il suo agente la difese ancora: "Whitney è sotto stress per motivi familiari e, quando è sotto stress, non mangia". Senza dare spiegazioni, Whitney cancellò anche il concerto della sera seguente. Nel 2002, in un'intervista, Diane Sawyer chiede a Whitney di commentare la foto della sua esibizione per Michael Jackson: "È una foto venuta male", disse lei. Quanto ai pettegolezzi sul suo uso di droga rispose: "Chiariamo una cosa: il crack è economico e io ho guadagnato troppo per fumare crack. Chiariamolo, ok? Non usiamo il crack, non lo facciamo". Whitney ammise invece di fare uso di varie sostanze e di partecipare a festini; quando le venne chiesto, con Brown al suo fianco, se Brown l'avesse mai picchiata, rispose arrabbiata: "No, non mi ha mai picchiata. Io l'ho picchiato in un momento di rabbia".
Nel 2004, Whitney entrò in un programma di riabilitazione dalla droga, ma l'anno dopo apparve nel reality televisivo di Brown, mostrando ancora un comportamento inaffidabile; nel 2005 rientrò nella stessa clinica di riabilitazione e completò con successo il programma.


=== La causa con il padre ===
Nel 2002, Whitney è stata coinvolta in una causa legale con il padre e manager, John Houston, per 100 milioni di dollari: egli affermò che la figlia non gli avesse pagato quanto dovuto per averla aiutata nella sua carriera e nelle controversie degli ultimi anni. Entrambi apparvero in TV, sostenendo le proprie posizioni. John Houston morì nel 2003; la sentenza è stata emessa nel 2004, a favore di Whitney, in quanto l'erede legale della società di John Houston non riuscì a prendere parte alle udienze per le indagini preliminari. Alla sua morte, John Houston aveva divorziato dalla madre di Whitney da più di vent'anni.


== Vocalità e personalità interpretativa ==
Whitney è divenuta celebre per la sua estensione e il controllo vocale. Negli anni ottanta e novanta, Whitney possedeva una voce di soprano drammatico calda e piena, limpida, omogenea, di notevole volume, con un'estensione di tre ottave e due semitoni, sorretta da un'ottima preparazione tecnica. Alcuni critici segnalarono tuttavia come, a seguito delle dure vicende personali, la sua voce fosse diventata più trasmissiva, avesse rafforzato le note medio-alte, ma con una flessione.
"Se la voce è uno strumento musicale, il suo è uno Stradivari" (If the voice is a musical instrument, hers is a Stradivarius) è il commento che diede Time Magazine alla voce di Whitney Houston.


== Stile ed influenze musicali ==
Nonostante la sua naturale attitudine per il soul e per il gospel, Whitney, nel corso della sua carriera, ha sperimentato con successo diversi generi musicali, tra cui rhythm and blues, pop, dance, ballad, country, urban, funk, hip hop ed ha influenzato generazioni di cantanti più giovani, che hanno tratto da lei ispirazione; tra di esse si distinguono Nicole Scherzinger, Celine Dion, Mariah Carey, Christina Aguilera, Beyoncé, Rihanna, Toni Braxton, Kelly Clarkson, Britney Spears, Lady Gaga, Jessica Simpson, Alicia Keys, Leona Lewis, Giorgia, Karima Ammar, Kelly Rowland, P!nk, Mary J. Blige, Lara Fabian, Charice ed altre ancora; le artiste da cui ha tratto maggiormente ispirazione sono: Dionne Warwick, Aretha Franklin, Chaka Khan, Gladys Knight, Roberta Flack, Lena Horne e la madre Cissy Houston.


== Record e primati ==
Whitney è nel Guinness dei Primati per essere la donna più premiata nella storia della musica con un totale di circa 415 premi, tra cui 6 Grammy Awards, 2 Emmy Awards, 31 Billboard Music Awards, 22 American Music Awards;
È la prima ed unica donna ad aver piazzato sette singoli consecutivi alla numero uno nella Billboard Hot 100;
Con sette consecutive hit alla numero uno e due album consecutivi multi-platino e alla numero uno, risulta l'artista femminile di maggior successo in termini di vendite degli anni 80, record condiviso con Madonna soltanto;
È la prima ed unica donna ad aver piazzato tre album in contemporanea nella top ten della Billboard 200 per due settimane consecutive;
L'album The Bodyguard: Original Soundtrack Album, con oltre 42 milioni di copie vendute, risulta essere la colonna sonora di maggior successo di tutti i tempi ed il quarto album più venduto della storia, avendo ricevuto 17 dischi di platino nei soli Stati Uniti;
Il singolo I Will Always Love You è uno dei singoli di maggior successo nella storia della musica ed è la hit numero uno più longeva di sempre mai cantata da una solista femminile (14 settimane consecutive alla numero uno), il record poi verrà eguagliato nel 2005 da Mariah Carey con la sua hit mondiale We belong together;
Il suo album The Preacher's Wife: Original Soundtrack Album, con circa 6 milioni di copie vendute è l'album gospel di maggior successo della storia, essendo rimasto alla numero uno della Billboard Top Gospel Albums Chart per ben ventisei settimane;
È l'unica artista femminile ad aver vinto ben 8 American Music Awards in un anno solo ed è la prima artista femminile ad aver vinto 5 World Music Awards in una sola edizione del premio, record condiviso con Lady Gaga;
L'album Whitney Houston risulta essere quello di maggior successo per un'artista femminile al debutto;
Il secondo album Whitney è il primo femminile ad aver debuttato alla numero uno;
Le settimane dei suoi album alla numero uno sono 46, ancora ad oggi il massimo per un'artista femminile;
Il singolo Exhale (Shoop Shoop) è la hit che per più settimane consecutive (11) è rimasta alla numero due;
È una delle pochissime donne nella storia della canzone ad aver ricevuto più di un disco di diamante;
The Bodyguard: Original Soundtrack Album è l'unico album-colonna sonora numero uno ad aver superato il milione di copie in una sola settimana;
Con oltre 630 000 copie vendute in una sola settimana, I Will Always Love You è il singolo ad aver venduto di più in una singola settimana;
La sua versione dell'inno americano The Star Spangled Banner è la prima ed unica ad essere stata certificata platino con oltre il milione di copie vendute e ad essere entrata nella top 10 della Billboard Hot 100;
È l'artista femminile ad aver firmato (nel 2001) il contratto discografico più costoso della storia, ossia di 100 milioni di dollari;
È l'artista ad avere avuto più singoli simultaneamente nell'U.K. chart, precisamente 12.


== Discografia ==
1985 - Whitney Houston
1987 - Whitney
1990 - I'm Your Baby Tonight
1992 - The bodyguard
1998 - My Love Is Your Love
2002 - Just Whitney
2004 - One wish - The Holiday album
2009 - I Look to You


== Filmografia ==


=== Attrice ===
La piccola grande Nell (Gimme a Break!) - serie TV, episodio 3x20 (1984)
Guardia del corpo (The Bodyguard), regia di Mick Jackson (1992)
Donne (Waiting to Exhale), regia di Forest Whitaker (1995)
Uno sguardo dal cielo (The Preacher's Wife), regia di Penny Marshall (1996)
Cenerentola (Cinderella), regia di Robert Iscove - film TV (1997)
Sparkle - La luce del successo (Sparkle), regia di Salim Akil (2012) (postumo)


=== Produttrice ===
Pretty Princess (The Princess Diaries), regia di Garry Marshall (2001)
Una canzone per le Cheetah Girls (The Cheetah Girls), regia di Oz Scott - film TV (2003)
Principe azzurro cercasi (The Princess Diaries 2: Royal Engagement), regia di Garry Marshall (2004)
Cheetah Girls 2, regia di Kenny Ortega (2006)


== Note ==
^ a b c d e f (EN) Whitney Houston su AllMusic, All Media Network.
^ Diane Sawyer, Intervista, Primetime, ABC, 4 dicembre 2002 (trascrizione disponibile a whitney-fan.com.
^ (EN) Whitney Houston, Pop Superstar, Dies at 48 nel New York Times
^ Whitney, addio a "un talento incomparabile", RaiNews24.it, 12 febbraio 2012. URL consultato il 7 marzo 2012.
^ (EN) Whitney Houston's biography on the Guardian, The Guardian. URL consultato il 12 febbraio 2012.
^ Whitney Houston, si spegne la voce più bella e infelice del pop, La Stampa, 13 febbraio 2012.
^ (EN) Chris Williams, Whitney Houston’s Whitney LP revisited with producer Narada Michael Walden, soulculture, 17 agosto 2011. URL consultato il 12 febbraio 2012.
^ (EN) Whitney Houston's biography on Allmusic, allmusic. URL consultato il 12 febbraio 2012.
^ (EN) Whitney Houston's financial worth after death, 17 febbraio 2012. URL consultato il 6 novembre 2012.
^ "Gold and Platinum - Top Selling Artists". Recording Industry Association of America.
^ transformers-whitney-houston-gallery - AOL Black Voices
^ Whitney Houston | Whitney Houston Lands Posthumous Guinness World Record | Contactmusic.com
^ (EN) 100 Greatest Singers: 34 - Whitney Houston, rolling stone. URL consultato il 12 febbraio 2012.
^ a b È morta Whitney Huston la regina e il corpo del pop.
^ (EN) Articolo riguardo al rapporto del coroner, CNN. URL consultato il 6 novembre 2012.
^ Jessie C. Smith, p. 304
^ Ebony, p. 122
^ Jessie C. Smith, p. 305
^ Whitney ai Grammy Awards 2009
^ Whitney ai BET HONORS 2009
^ Whitney all'Arena O2 di Londra?
^ a b Classifica FIMI - I LOOK TO YOU
^ Tour - Seconda tappa italiana
^ Platinum Certification
^ Rap-Up.com || Ne-Yo and Whitney Houston
^ Il funerale di Whitney Houston in Corriere della Sera, 18 febbraio 2012. URL consultato il 19 febbraio 2012.
^ Parata di star ai funerali di Whitney Houston in Il Tempo, 18 febbraio 2012. URL consultato il 19 febbraio 2012.
^ Detective privato Usa: ''Whitney Houston uccisa per un debito di droga'' - Yahoo Notizie Italia
^ Whitney Houston ritrova la serenità: si è convertita all'Islam - Il Messaggero
^ V OPINION: Houston, We've Got A Problem | Vibe
^ I Look To You | Music | EW.com
^ http://www.jrecords.com/whitneyhouston/ILookToYouReviews/whitneyhouston_ilooktoyoureview_people.jpg
^ Time Magazine, 1985


== Bibliografia ==
Jessie C. Smith, Notable Black American women, VNR, 1996.
AA.VV., EBONY, vol. 48, n. 3, Johnson Publishing Company, 1993.


== Altri progetti ==

 Wikiquote contiene citazioni di o su Whitney Houston
 Wikimedia Commons contiene immagini o altri file su Whitney Houston
 Articolo su Wikinotizie: Addio a Whitney Houston 12 febbraio 2012
 Articolo su Wikinotizie: A Newark l'ultimo saluto a Whitney Houston 18 febbraio 2012


== Collegamenti esterni ==
Whitney Houston - The Voice
Sito ufficialeWarren Gamaliel Harding (Blooming Grove, 2 novembre 1865 – San Francisco, 2 agosto 1923) è stato un politico statunitense. È stato il 29º Presidente degli Stati Uniti d'America.


== Biografia ==
Nacque il 2 novembre 1865 in un villaggio dell'Ohio. Il padre era un medico di campagna che lavorava anche come contadino. A diciassette anni il giovane Harding abbandonò gli studi per lavorare come cronista in un giornale locale, e solo due anni dopo era già il direttore del "Marion Star", il quotidiano del capoluogo.
Una delle personalità da lui più ammirate era il senatore Joseph B. Foraker, che gli consigliò di abbinare la professione di politico a quella di giornalista. Così, a trentacinque anni divenne senatore dell'Ohio, e nel 1914 entrò al Senato di Washington, rubando il posto proprio a Foraker, con il quale mantenne però il rapporto di amicizia. Qui Harding si fece notare criticando l'intervento americano nella prima guerra mondiale e fu quindi un vivace avversario di Woodrow Wilson, il presidente in carica.
In seguito si oppose al controllo federale delle fonti di energia, fu a favore del proibizionismo e fu uno dei principali promotori della richiesta di abolire le restrizione introdotte a causa della guerra per regolamentare certi settori produttivi. Si oppose duramente anche alla ratifica del Trattato di Versailles del 1919 e fu contro l'adesione degli USA alla Società delle Nazioni, voluta da Wilson. Alle Presidenziali del 1920, il Partito Repubblicano lo vide come il miglior candidato. Come vicepresidente gli fu affiancato Calvin Coolidge. Harding fu raccomandato ai repubblicani da Harry Dougherty, un affarista dell'Ohio che rappresentava i grandi magnati del petrolio. Harding batté nettamente il suo avversario democratico, ottenendo ben sette milioni di voti in più.
Salì dunque alla massima carica nel 1921 e nel formare il suo governo fu molto attento alle esigenze dei suoi "grandi elettori". Affidò molti posti di responsabilità ai suoi amici dell'Ohio. Fra i più noti vi furono il Ministro del Commercio, il futuro presidente Herbert Clark Hoover, e il Ministro del Tesoro, il ricchissimo Andrew W. Mellon, fondatore tra l'altro della Mellon National Bank e magnate dell'alluminio.
Verso la fine del 1921, una pesante recessione di 18 mesi (gennaio 1920-luglio 1921) che era iniziata negli ultimi tempi dell'amministrazione Wilson, ed era dovuta principalmente al conflitto, cessò e si ebbe una certa ripresa economica. La sua popolarità fece un salto quando si arrivò alla riduzione dell'orario di lavoro degli operai.

Nello stesso anno firma la Emergency Quota Act, una legge sull'immigrazione che di fatto discriminava su base razziale (veniva messo un tetto alle entrate a seconda del paese di provenienza; la suddivisione delle quote, fatta in base all'immigrazione dell'anno 1890, sottostimava volutamente l'immigrazione proveniente dal Sud Europa).
Ebbe diverse relazioni adulterine, una delle quali con Nan Britton, figlia di un suo vecchio amico, che partorì una figlia dichiarando alla stampa che il padre era proprio Harding. Ma venne presto fuori che la "cricca dell'Ohio", come fu definito l'entourage di Harding, era spesso coinvolta in affari loschi e poco chiari come vendite di terre demaniali, frodi allo Stato, corruzioni di funzionari pubblici e concussioni. Lo scandalo più grave, passato alla storia come Teapot Dome scandal, coinvolse il Ministro degli Interni Albert B. Fall e il Ministro della Marina Edwin Denby che si trovarono al centro di un affare che vedeva la vendita di un immenso giacimento petrolifero demaniale a delle compagnie private in cambio di tangenti. La posizione di Harding iniziò a farsi vacillante e per recuperare credibilità il presidente, che si dichiarò sempre estraneo ai fatti, intraprese un lungo viaggio attraverso il paese, parlando direttamente ai propri elettori. Ma, mentre si trovava a San Francisco, dapprima contrasse una polmonite; quindi, il 2 agosto 1923, morì, non si sa bene se di infarto o di apoplessia; aveva solo cinquantasette anni e mancavano due mesi per il compimento dei cinquantotto; il suo mandato si concluse a due anni e cinque mesi.
Si scoprì in seguito che Harding non era direttamente coinvolto nelle operazioni illecite di molti suoi amici. Alcuni di loro, come Fall e il petroliere Sinclair finirono in prigione. Tuttavia venne alla luce che Harding aveva continuato a speculare alla Casa Bianca, e che quando morì doveva 180.000 dollari al suo agente di cambio.
Gli successe il vice presidente Calvin Coolidge.
Harding venne sepolto presso il Harding Memorial Park di Marion, Ohio.
Fu uno dei presidenti degli Stati Uniti membri della Massoneria .


== Note ==
^ (FR) "Les présidents des Etats-Unis francs-maçons", in: Giacometti-Ravenne, Le symbole retrouvé, Parigi, 2011, p. 301.


== Altri progetti ==

 Wikimedia Commons contiene immagini o altri file su Warren G. HardingWoodrow Wilson Guthrie, noto come Woody Guthrie (Okemah, 14 luglio 1912 – New York, 3 ottobre 1967), è stato un musicista, cantautore, scrittore e folklorista statunitense (il nome completo gli era stato imposto in onore del presidente Woodrow Wilson).
Considerato tra i folk singer più importanti della storia della musica americana, ebbe molta influenza su artisti quali Bob Dylan, Phil Ochs, Joan Baez, Bruce Springsteen, Joe Strummer, Billy Bragg, Jeff Tweedy e Ramblin' Jack Elliot.
È stato autore di numerosi blues parlati, derivazione del blues e stile precursore della successiva canzone di protesta. Il suo repertorio include canzoni a sfondo politico, ballate tradizionali, canzoni per bambini e brani improvvisati. Molte delle sue registrazioni sono conservate nella Library of Congress.
La sua canzone più conosciuta è This Land Is Your Land (Questa terra è la tua terra), che ha ispirato il film Questa terra è la mia terra tratto dalla sua autobiografia, Bound for Glory.
Sebbene musicalmente attingesse da generi consolidati quali il blues di tradizione nera o il folk di matrice bianca, i suoi testi furono, per l'epoca, una grossa novità, introducendo temi che andavano a denunciare la società e a informare il popolo sulle condizioni dello stato americano, spesso puntando il dito contro delinquenti o dittatori.
Da lui discende la figura del cantautore di protesta o contestatore; divenne un mito durante l'epoca del folk revival, ispirando una schiera di nuovi musicisti folk.
Militante comunista, braccato dall'FBI e a lungo bandito dalle radio, era solito esibirsi con lo slogan "This Machine Kills Fascists" impresso sulla chitarra, divenuto vero e proprio "marchio di fabbrica" dell'artista.
Si sposò tre volte e fu padre di otto bambini, incluso il musicista folk Arlo Guthrie.


== Biografia ==


=== L'infanzia e gli inizi ===
Woody Guthrie nasce il 14 luglio 1912 nello stato dell'Oklahoma, ad Okemah, una piccola città cresciuta nel periodo del boom petrolifero. Molti hanno fatto fortuna con il petrolio e suo padre è fra questi, ma ben presto i giacimenti si esauriscono gettando sul lastrico intere famiglie, Guthrie compresi.

La sua infanzia è segnata da un susseguirsi di disgrazie: la casa che va a fuoco, la sorella che muore in un incidente domestico per l'esplosione di una stufa a petrolio, la madre che viene ricoverata per una grave malattia e infine il padre che muore ustionato dall'amante della moglie.
Woody Guthrie rimane ben presto solo, se ne va da Okemah e inizia a vagabondare per gli Stati Uniti; riesce a sopravvivere facendo qualsiasi genere di lavoro e finisce per fare il gigolò.
Impara a suonare l'armonica a bocca, la chitarra e il mandolino. Per un breve periodo suona in una country band in Texas perfezionando il suo personalissimo modo di suonare la chitarra; inizia a scrivere canzoni che parlano della vita della gente, dei lavoratori, delle loro lotte, degli scioperi e della fatica quotidiana per la sopravvivenza.
Lui stesso dice: «Scrivo le cose che vedo, le cose che ho visto, le cose che spero di vedere, da qualche parte, in un posto lontano vedo donne nude.»


=== Gli anni trenta e il periodo della guerra ===
Arriva a New York alla fine degli anni trenta e incontra un gruppo di intellettuali che stanno riscoprendo la musica popolare. Fra loro ci sono Pete Seeger, Alan Lomax e altri, che trovano in lui il rappresentante di quella genuina arte popolare che cercavano. Scrive moltissime canzoni e diventa ben presto un punto di riferimento della musica folk statunitense.
Entra a far parte del gruppo Almanac Singers con i quali si esibisce per un certo periodo, poi prosegue da solo e collaborando con altri musicisti folk come Pete Seeger, Cisco Houston, e con bluesmen come Leadbelly e Sonny Terry.
All'entrata in guerra degli USA con gli alleati nella seconda guerra mondiale, è imbarcato nella marina mercantile. Le navi su cui è imbarcato vengono silurate e affondate (gli capita due volte, in una delle quali approda come naufrago in Sicilia insieme all'inseparabile Cisco Houston e a Jim Longhi).


=== Il dopoguerra, la malattia e la morte ===
Alla fine della guerra Woody Guthrie riprese a suonare e incidere canzoni, ma la sua collocazione nella sinistra statunitense e nel sindacato gli procurano un posto nelle liste nere della "caccia alle streghe" durante il Maccartismo, rendendogli la vita ancora più difficile.
Nel 1956 le sue condizioni di salute peggiorano: colpito da una grave malattia ereditaria, la Corea di Huntington, entra in ospedale e non ne uscirà quasi più fino alla morte, avvenuta il 3 ottobre 1967.
Quest'ultima, tragica fase della sua vita, è accennata nel film Alice's Restaurant dove il figlio Arlo Guthrie e l'amico Pete Seeger interpretano sé stessi al suo capezzale.


== L'attività di scrittore: Bound for Glory ==
Woody Guthrie fu un prolifico scrittore, scrisse centinaia di pagine di poesie e prose mai pubblicate, la maggior parte composte durante il soggiorno a New York.
Dopo la sessione di registrazione per Alan Lomax, quest'ultimo suggerì a Guthrie di scrivere la propria autobiografia. Ne risultò Bound for Glory, primo romanzo del cantautore, completato grazie all'assistenza della seconda moglie Mazia, e pubblicato per la prima volta da E.P. Dutton nel 1943.
Una volta uscito, il romanzo ottenne il favore della critica, e nel 1976 ne fu tratto un film.
Il libro racconta l'infanzia di Guthrie, i suoi vagabondaggi attraverso gli Stati Uniti, e l'inizio della sua attività come cantante di successo, mischiando elementi biografici ad altri di fiction.
La rock band irlandese The Boomtown Rats prese il proprio nome da una gang del libro.


== Vita privata ==
Woody Guthrie si sposò tre volte. La prima nel 1933, con Mary Jennings, conosciuta a Pampa, in Texas, mentre il cantautore, rimasto senza casa e famiglia, soggiornava dallo zio. Mary era la sorella più giovane di un amico di Guthrie, Matt Jennings. Ebbero tre figli: Gwen, Sue e Bill. Tensioni interne e problemi personali, portarono la coppia al divorzio, qualche anno più tardi.
Nel novembre 1942, a New York, conobbe Marjorie Mazia, una giovane ballerina della compagnia di danza di Martha Graham. Si sposarono nel 1945, ed ebbero tre figli: Cathy (che morì a quattro anni in un incendio), Arlo, Joady e Nora Lee. Divorziarono nel 1953.
Nel dicembre di quello stesso anno, sposò la terza e ultima moglie, Anneke Van Kirk, dal quale ebbe una figlia, Lorina. Divorziarono nell'estate del 1956, mentre la malattia del cantante peggiorava sempre più.


== L'eredità di Woody Guthrie ==
Oltre alle moltissime canzoni, Guthrie lascia un'autobiografia, intitolata Questa terra è la mia terra (Bound for Glory), da cui viene in seguito tratto l'omonimo film, e Born to Win ("Nato per vincere"), una raccolta di poesie, disegni e scritti vari, Woody Sez raccolta di articoli scritti per la rivista People's World e il romanzo Seeds of Man.
Fra gli autori che hanno seguito le sue orme, subendone la decisiva influenza, si possono ricordare Bob Dylan, Bruce Springsteen e Joe Strummer. Hanno inciso sue canzoni anche: Joan Baez, Pete Seeger, Ry Cooder, Cisco Houston, The Kingston Trio, The Weavers, Peter, Paul and Mary, Tom Paxton, Country Joe McDonald, Judy Collins, Harry Belafonte, Ramblin' Jack Elliott, gli U2 (Jesus Christ, 1988), John Mellencamp, Odetta, Richie Havens, Ani DiFranco, Billy Bragg, James Talley e il figlio Arlo Guthrie.
In Italia hanno interpretato alcune sue canzoni gli Stormy Six, Davide Van de Sfroos, Edoardo Bennato, Luca Barbarossa, Moni Ovadia, Modena City Ramblers, Lorenzo Bertocchini & The Apple Pirates, Gang, Enantino e Beppe Gambetta. Giulio Casale ha interpretato This Land is Your Land nello spettacolo di teatro canzone La canzone di Nanda (2009-2011) e nell'omonimo cd.
Da segnalare il tributo dei Klezmatics, autori di Wonder Wheel, disco composto da dodici pezzi scritti da Guthrie e mai incisi.
Nel 2003 la cantante folk Joan Baez, nel suo album Dark Chords on a Big Guitar, omaggia Guthrie nel brano Christmas in Washington, il cui testo, scritto da Steve Earle, è un dialogo immaginario con Guthrie, in cui gli si chiede di tornare per riprendere la rivolta e aiutare gli statunitensi nella difficile epoca di George W. Bush. La canzone è inserita anche nell'album live della Baez Bowery Songs del 2005, con una variazione di testo nell'ultima strofa: mentre nella versione originale si chiedeva l'intervento, oltre che di Guthrie, di Emma Goldman, Joe Hill, Malcolm X e Martin Luther King, nella nuova versione live il nome della Goldman è sostituito con quello del Mahatma Gandhi.

Il suo spirito ribelle e positivo accompagna anche chi lotta contro la Malattia di Huntington che lo colpì. Nel 1967, intorno al tavolo della sua cucina nella città di New York, sua moglie, Majorie Guthrie, fondò il Comitato per combattere la Malattia di Huntington (Committee to Combat Huntington's Disease). Quel movimento, a distanza di anni, è ancora vivo e attivo e continua a crescere in tutto il mondo. Il canto di Woody Guthrie risuona come un mantra nei cuori di chi incontra la Malattia di Huntington:
If you can't remember how I died remember how I lived
and if you can find it in your heart to forgive
know that the piece of brain that had to fall
never affected my love for you at all
I'm gonna play this thing 'till they find a cure
(WG)


== Discografia ==
1937 - Philadelphia Lawyer
1940 - Dust Bowl Ballads
1947 - Ballads of Sacco and Vanzetti
1972 - Greatest Songs of Woody Guthrie
1987 - Columbia River Collection
1988 - Folkways: The Origin Vision
1988 - Library of Congress Recordings
1989 - Woody Guthrie Sings Folk Songs
1990 - Struggle
1991 - Cowboy Songs on Folkways
1991 - Songs to Grow on for Mother and Child
1992 - Nursery Days
1994 - Long Ways to Travel: The Unrelased Folkways Masters, 1944-1949
1996 - Almanac Singers
1996 - Ballads of Sacco & Vanzetti
1997 - The Asch Recordings
2007 - The Live Wire: Woody Guthrie in Performance 1949
2009 - My Dust Road


== Opere ==
1943 - Bound For Glory; New York: E.p. Dutton & Co.
1965- Born to Win; Macmillan Pub Co (a cura di Robert Shelton)
1976 - Seeds of a man: An Experience Lived and Dreamed; New York: E.p. Dutton & Co.
1990 - Pastures of Plenty; New York: Harper Collins.
1992 - Woody's 20 Grown Big Songs; New York: Harper Collins.
1998 - This Land is Your Land; New York: Little, Brown & Co.


== Curiosità ==
Guthrie è stato uno degli indagati per il famoso omicidio di "Elizabeth Short " (Black Dahlia), ancora irrisolto.
Nell'album Yanez (2011) dell'artista comasco Davide Van de Sfroos, nella canzone "Il camionista Ghost Rider" Woody Guthrie figura tra i vari artisti a cui il cantautore immagina di dare un passaggio


== Note ==
^ Bob Dylan's thoughts on Woody Guthrie - National Bob Dylan | Examiner.com
^ Canzoni contro la guerra - The Ghost Of Tom Joad
^ http://www.biography.com/people/joe-strummer-248525
^ Billy Bragg - Billy Bragg and Wilco to release new 'lost' Woody Guthrie songs
^ a b The History of Rock Music. Woody Guthrie: biography, discography, reviews, links
^ http://www.corriere.it/salute/neuroscienze/13_dicembre_05/dolorosa-odissea-woody-guthrie-5aa0a484-5dbc-11e3-860b-0a0a3904cefc.shtml
^ Bound for Glory (1976) - IMDb
^ a b Woody Guthrie, il seme della protesta da cui sbocciarono Dylan e Springsteen - Repubblica.it
^ Gli Speciali di Onda Rock:: Approfondimenti - La Macchina Della Speranza
^ Questi anni passati sulle navi mercantili vengono raccontati da Jim Longhi nel suo romanzo autobiografico: Woody, Cisco, & Me - Seamen three in the Merchant Marine, University of Illinois Press, Urbana and Chicago, 1997


== Bibliografia ==
«Guthrie, Woodrow Wilson, detto Woody», Enciclopedia Biografica Universale, Istituto dell'Enciclopedia italiana Treccani


== Altri progetti ==

 Wikimedia Commons contiene immagini o altri file su Woody Guthrie


== Collegamenti esterni ==
(EN) Questa terra è la mia terra in Internet Movie Database, IMDb.com Inc.
Testi e accordi delle canzoni di Woody Guthrie su ilDeposito.orgWilliam Goldman (Chicago, 12 agosto 1931) è uno scrittore e sceneggiatore statunitense.
Ha vinto l'Oscar alla migliore sceneggiatura originale nel 1970 per il film Butch Cassidy e nel 1977 l'Oscar alla migliore sceneggiatura non originale per il film Tutti gli uomini del presidente.


== Filmografia parziale ==


=== Soggetto ===
Soldato sotto la pioggia (Soldier in the Rain), regia di Ralph Nelson (1963)
Butch Cassidy (Butch Cassidy and the Sundance Kid), regia di George Roy Hill (1969)
Il maratoneta (Marathon Man), regia di John Schlesinger (1976)
Magic - Magia (Magic), regia di Richard Attenborough (1978)
Il ritorno di Butch Cassidy & Kid (Butch and Sundance: The Early Days), regia di Richard Lester (1979)
Wild Card, regia di Simon West (2015)


=== Sceneggiatore ===
Detective's Story (Harper), regia di Jack Smight (1966)
Butch Cassidy (Butch Cassidy and the Sundance Kid), regia di George Roy Hill (1969)
La pietra che scotta (The Hot Rock), regia di Peter Yates (1972)
Il temerario (The Great Waldo Pepper), regia di George Roy Hill (1975)
La fabbrica delle mogli (The Stepford Wives), regia di Bryan Forbes (1975)
Tutti gli uomini del presidente (All the President's Men), regia di Alan J. Pakula (1976)
Il maratoneta (Marathon Man), regia di John Schlesinger (1976)
Quell'ultimo ponte (A Bridge Too Far), regia di Richard Attenborough (1977)
Magic - Magia (Magic), regia di Richard Attenborough (1978)
La storia fantastica (The Princess Bride), regia di Rob Reiner (1987)
Misery non deve morire (Misery), regia di Rob Reiner (1990)
Charlot (Chaplin), regia di Richard Attenborough (1992)
L'anno della cometa (The Year of the Comet), regia di Peter Yates (1992)
Maverick, regia di Richard Donner (1994)
L'ultimo appello (The Chamber), regia di James Foley (1996)
Potere assoluto (Absolute Power), regia di Clint Eastwood (1997)
La figlia del generale (The General's Daughter), regia di Simon West (1999)
Cuori in Atlantide (Hearts in Atlantis), regia di Scott Hicks (2001)
L'acchiappasogni (Dreamcatcher), regia di Lawrence Kasdan (2003)
Wild Card, regia di Simon West (2015)


== Opere letterarie ==
La principessa sposa (The Princess Bride) (1973)


== Altri progetti ==

 Wikiquote contiene citazioni di o su William Goldman
 Wikimedia Commons contiene immagini o altri file su William Goldman


== Collegamenti esterni ==
(EN) William Goldman in Internet Movie Database, IMDb.com Inc.William Gilbert (Colchester, 24 maggio 1544 – Londra, 30 novembre 1603) è stato un fisico britannico.
Fu medico di Elisabetta I e di Giacomo I, e studiò l'elettricità ed il magnetismo. Fu lui ad inventare il termine elettricità.
Il suo principale lavoro fu il De Magnete, Magneticisque Corporibus, et de Magno Magnete Tellure Physiologia Nova (Nuova fisiologia sul magnete, sui corpi magnetici e sul gran magnete terrestre), pubblicato nel 1600. In questa opera descrive numerosi esperimenti eseguiti su di un modello del campo magnetico terrestre ricostruito in laboratorio.
Da questi esperimenti conclude che il campo magnetico terrestre è esso stesso originato da un magnete ed è la causa del comportamento delle bussole. Precedentemente si credeva che le bussole puntassero al Nord perché attratte dalla stella Polare o da una grande isola magnetica posta vicino al Polo Nord.
In questo stesso lavoro Gilbert studiò l'elettricità statica generata dall'ambra, e dal nome greco di questo materiale (electron) coniò il termine forza elettrica.
L'unità di misura del potenziale magnetico prende il nome di gilbert in suo onore.


== Fonti ==
(EN) Stephen Pumfrey & David Tilley, "William Gilbert: forgotten genius", Physics World, November 2003; online edition
(EN) "De Magnete" ("About the Magnet") by William Gilbert. Translated 1893 from Latin to English by Paul Fleury Mottelay, Dover Books paperback.


== Altri progetti ==

 Wikimedia Commons contiene immagini o altri file su William GilbertWhoopi Goldberg, pseudonimo di Caryn Elaine Johnson (New York, 13 novembre 1955), è un'attrice, doppiatrice e produttrice cinematografica statunitense.
Whoopi Goldberg è una delle 11 persone che hanno vinto un Oscar, un Golden Globe, un Grammy, un Emmy ed un Tony Award. Ha vinto l'Oscar alla miglior attrice non protagonista per Ghost - Fantasma e ha ricevuto una candidatura all'Oscar alla miglior attrice per Il colore viola.
Dopo Hattie McDaniel è stata la seconda afroamericana ad aver vinto un premio Oscar; ha anche vinto due Golden Globe, due Emmy Awards, un Saturn Award quattro People's Choice Awards, cinque Kids' Choice Awards, sette Image Award, due Drama Desk Award e un Bafta. Nel 2002 si aggiudica una stella nella Hollywood Walk of Fame.


== Biografia ==


=== Esordi ===
Sul palcoscenico dall'età di otto anni, esordisce al teatro Helena Rubistein Children's di New York. Appassionata della serie televisiva Star Trek, capisce guardando Nichelle Nichols che il suo futuro è nella recitazione tanto che all'inizio degli anni settanta abbandona la scuola per partecipare ai musical di Broadway. Dopo un periodo passato a combattere problemi di droga, nel 1973 sposa Alvin Martin, l'assistente sociale che la cura dalla tossicodipendenza e che la rende mamma dell'attrice Alex Martin. Dopo il divorzio da Martin nel 1979 si trasferisce a San Diego con la figlia ed inizia a lavorare per il San Diego Repertory Theatre. Per mantenersi lavora come muratore, lavapiatti e truccatrice per un'azienda di pompe funebri. Nel frattempo cambia il nome in Whoopi e assume il cognome della madre. All'inizio degli anni ottanta durante lo spettacolo teatrale Spook Show, viene notata da Mike Nichols, che la porta a Broadway.


=== Il colore viola e l'anno 1985 ===
Nel periodo di Broadway cattura l'attenzione di Steven Spielberg che nel 1985 le offre la parte di protagonista in Il colore viola e si aggiudica subito diversi riconoscimenti, tra i quali un Golden Globe e la nomination agli Oscar come miglior attrice.

Nello stesso anno, vince un Grammy Award per il disco Whoopi Goldberg: Original Broadway recording e un Drama Desk Award per il musical Whoopi Goldberg.
Nei successivi anni ottanta, dimostra di saper recitare ruoli drammatici ma anche comici, ne sono una prova Jumpin' Jack Flash e Il grande cuore di Clara.


=== Da Ghost al successo ===

Tra i protagonisti del video musicale di Michael Jackson Liberian Girl, nel 1990 per Ghost - Fantasma si aggiudica il secondo Golden Globe, vince un Saturn Award per la miglior attrice non protagonista (film) e riceve l'Oscar come miglior attrice non protagonista. Il personaggio della sensitiva Oda Mae Brown ottiene consensi di critica e pubblico, tanto che nel 2008 Premiere Magazine la classifica al 95° tra le cento più grandi interpretazioni di tutti i tempi. Nel 1992, con I protagonisti e Sister Act - Una svitata in abito da suora (per il quale si aggiudica una nomination ai Golden Globe) accresce il suo successo. L'affetto del pubblico per Whoopi Goldberg si vede proprio grazie a Sister Act, che per otto mesi, si rivela uno dei VHS più venduti e richiesti. Nel 1993 reinterpreta il ruolo di Maria Claretta in Sister Act 2 - Più svitata che mai. Nel 1994 è la prima donna a presentare gli Academy Awards, esperienza che ripete nel 1996, 1999 e nel 2002, aggiudicandosi anche due candidature agli Emmy Award. Voce originale della iena Shenzi in Il Re Leone e ironica governante in Una moglie per papà. Nel 1994 è nominata ai Saturn Award per Star Trek: Generazioni, tra il 1993-1996 vince quattro People's Choice Awards come migliore attrice e si aggiudica due nomination agli Image Awards come migliore attrice protagonista per i film A proposito di donne e L'agguato - Ghosts from the Past.
Nel 1996 si aggiudica una candidatura ai Razzie Awards come peggiore attrice protagonista per Bogus - L'amico immaginario e una ai Kids' Choice Awards come migliore attrice per la commedia Eddie... un'allenatrice fuori di testa. Nel 1998 partecipa come ospite speciale nel ruolo di se stessa nella commedia Hollywood brucia. In televisione recita come guest star (nel doppio ruolo di se stessa e di una fotografa di cani) a due episodi della sitcom La tata.
Da sempre in prima linea per i diritti e i doveri degli omosessuali (nel 1996 assieme ad altri colleghi partecipa al documentario che narra l'omosessualità nella storia del cinema, Lo schermo velato) nel 1999 viene premiata dalla comunità gay con il Gay & Lesbian Alliance Against Defamation. Parallelamente, partecipa al film Ragazze interrotte e vince un Image Awards come migliore attrice non protagonista per Benvenuta in paradiso.


=== Anni duemila ===
Meno fortunato per il versante cinematografico il terzo millennio, dove gli unici film degni di nota sono Rat Race e Star Trek: La nemesi . In compenso ottiene ottimi successi con la televisione ed il teatro. Nel 2001 al Madison Square Garden, affiancata dalla cantante Melissa Etheridge porta in scene I monologhi della vagina. Nel 2002 vince un Emmy Award per la trasmissione televisiva Beyond Tara: La vita straordinaria di Hattie McDaniel e si aggiudica un Tony Award ed un Drama Desk Award per il musical Millie. Nel luglio 2002, dopo vent'anni di carriera, riceve una stella nella Hollywood Walk of Fame.
Interprete e produttrice assieme a Spike Lee del film per la televisione Good Fences, tra il 2003-2004, sceneggia, produce e recita nella serie televisiva della NBC Whoopi. Tra il 2005-2006 presta la voce a Franny (la capra bocca di rosa) in Striscia, una zebra alla riscossa e doppia il ruolo di Darlin nell'ultimo film diretto da Christopher Reeve, Piccolo grande eroe.
Dal 2006 conduce il programma per l'ABC The View che nel 2009 le fa guadagnare un Daytime Emmy Award come migliore Talk Show. Proprio in questo periodo, durante un'intervista con Larry King annuncia il suo ritiro dalla carriera di attrice; questo perché non riceve più copioni di film da interpretare:
Nonostante tutto il ritiro non c'è mai stato, ma ha saputo investire con successo in settori come televisione, teatro, produzione, scrittura, doppiaggio di film d'animazione, radio e cinema indipendente. Produttrice e sceneggiatrice di Squadra Med - Il coraggio delle donne, nel 2006 partecipa come guest star alle serie televisive Law & Order: Criminal Intent e Tutti odiano Chris. Nel 2009 produce il musical Sister Act. La sera del 14 gennaio 2010 i produttori di The Lion King sorprendono il pubblico di Broadway chiamando l'attrice (per un'unica sera) a interpretare la parte di Rafiki. Nel 2010 ha doppiato il personaggio di Stretch in Toy Story 3.
Premiata con una Laurea honoris causa al Wilson College di Chambersburg, secondo un sondaggio dell'Abacus, per ben dodici anni, tra il 1992-2004, Whoopi Goldberg risulta una delle attrici più apprezzata e stimate dal pubblico italiano per comicità e bravura. Nel 1995 si rivela l'attrice più amata per il maggiore numero di audience, mentre nel 1999 il popolo italiano la definisce l'artista più simpatica. Nel 2004 si classifica quarta per bravura e prima per simpatia. Ha ricevuto un piccolo ruolo nella terza stagione della nota serie Glee interpretando Carmen Tibideaux, preside della Nyada.


== Vita privata ==

Il suo nome d'arte è tratto dall'espressione: "whoopee cushion" (oggetto usato per riprodurre il suono della flatulenza). Una donna infatti le aveva detto: "se fossi tua madre ti chiamerei Whoopi perché quando sei triste emetti un suono simile a quello di un whoopee cushion". Quelli che avevano ascoltato queste parole iniziarono quindi a chiamarla Whoopi. Dato che alcuni suoi lontani antenati portavano il cognome "Goldberg" fu lei stessa a volerlo aggiungere al suo nome. In tal senso l'attrice ha affermato: "Goldberg è una parte della mia famiglia, dovunque essa si trovi...".
Whoopi è stata sposata tre volte. La prima volta fu dal 1973 al 1979 con Alvin Martin, l'assistente sociale che l'aiutò nel recupero dalla tossicodipendenza e che la rese madre della sua unica figlia, l'attrice Alex Martin, nata nel 1973, quando l'attrice aveva 18 anni. Nel 1986 convolò a nozze con il direttore della fotografia David Claessen, dal quale divorziò nel 1989. Anche il terzo matrimonio, avvenuto nel 1999 con l'attore Lyle Trachtenberg, fu di breve durata, concludendosi l'anno successivo.
Diviene nonna per la prima volta nel 1989, all'età di 34 anni, quando la figlia Alex ebbe il primo figlio, all'età di 16 anni.


== Curiosità ==
Nel 2014 si complimenta tramite il suo profilo Twitter per l'esibizione della vincitrice della seconda edizione di The Voice Italia, Suor Cristina.


== Filmografia ==


=== Cinema ===
Citizen, regia di William Farley (1982)
Il colore viola (The Color Purple), regia di Steven Spielberg (1985)
Jumpin' Jack Flash, regia di Penny Marshall (1986)
Affittasi ladra (Burglar), regia di Hugh Wilson (1987)
Fatal Beauty, regia di Tom Holland (1987)
The Telephone, regia di Rip Torn (1988)
Il grande cuore di Clara (Clara's Heart), regia di Robert Mulligan (1988)
Homer and Eddie (Homer and Eddie), regia di Andrey Konchalovskiy (1989)
Ghost - Fantasma (Ghost), regia di Jerry Zucker (1990)
La lunga strada verso casa (The Long Walk Home), regia di Richard Pearce (1990)
Bolle di sapone (Soapdish), regia di Michael Hoffman (1991)
House Party 2, regia di George Jackson, Doug McHenry (1991) - cameo
I protagonisti (The Player), regia di Robert Altman (1992)
Sister Act - Una svitata in abito da suora (Sister Act), regia di Emile Ardolino (1992)
Sarafina! Il profumo della libertà (Sarafina!), regia di Darrell Roodt (1992)
Vado a vivere a New York (Naked in New York), regia di Daniel Algrant (1993)
Palle in canna (Loaded Weapon 1), regia di Gene Quintano (1993) - cameo
Made in America, regia di Richard Benjamin (1993)
Sister Act 2 - Più svitata che mai (Sister Act 2: Back in the Habit), regia di Bill Duke (1993)
Piccole canaglie (The Little Rascals), regia di Penelope Spheeris (1994)
Una moglie per papà (Corrina Corrina), regia di Jessie Nelson (1994)
Generazioni (Star Trek: Generations), regia di David Carson (1994) - cameo
A proposito di donne (Boys on the Side), regia di Herbert Ross (1995)
Moonlight & Valentino, regia di David Anspaugh (1995)
T-Rex - Il mio amico Dino, regia di Jonathan R. Betuel (1995)
Eddie - Un'allenatrice fuori di testa (Eddie), regia di Steve Rash (1996)
I racconti della cripta - Il piacere del sangue (Bordello of Blood), regia di Gilbert Adler (1996) - cameo
Bogus - L'amico immaginario (Bogus), regia di Norman Jewison (1996)
Funny Money - Come fare i soldi senza lavorare (The Associate), regia di Donald Petrie (1996)
L'agguato - Ghosts from the Past (Ghosts of Mississippi), regia di Rob Reiner (1996)
Destination Anywhere, regia di Mark Pellington (1997)
Hollywood brucia (An Alan Smithee Film: Burn Hollywood Burn), regia di Arthur Hiller (1997) - cameo
Benvenuta in Paradiso (How Stella Got Her Groove Back), regia di Kevin Rodney Sullivan (1998)
Alegrìa, regia di Franco Dragone (1998)
In fondo al cuore (The Deep End of the Ocean), regia di Ulu Grosbard (1999)
Ragazze interrotte (Girl, Interrupted), regia di James Mangold (1999)
Le avventure di Rocky e Bullwinkle (The Adventures of Rocky & Bullwinkle), regia di Des McAnuff (2000)
Una valigia a quattro zampe (More Dogs Than Bones), regia di Michael Browning (2000)
Venga il tuo regno (Kingdom Come), regia di Doug McHenry (2001)
Monkeybone, regia di Henry Selick (2001)
Rat Race, regia di Jerry Zucker (2001)
The Hollywood Sign, regia di Sönke Wortmann (2001)
Star Trek: La nemesi (Star Trek: Nemesis), regia di Stuart Baird (2002) - cameo
Homie Spumoni - L'amore non ha colore, regia di Mike Cerrone (2006)
If I Had Known I Was a Genius, regia di Dominique Wirtschafter (2007)
Madea Goes to Jail, regia di Tyler Perry (2009)
See You in September, regia di Tamara Tunie (2010) - cameo
For Colored Girls, regia di Tyler Perry (2010)
Il mio angolo di paradiso (A Little Bit of Heaven), regia di Nicole Kassell (2011)
The Contradictions of Fair Hope, regia di S. Epatha Merkerson, Rockell Metcalf (2012)
Tartarughe Ninja (Teenage Mutant Ninja Turtles), regia di Jonathan Liebesman (2014)
Top Five, regia di Chris Rock (2014)


=== Televisione ===
Moonlighting - serie TV, 2 episodi (1986-1987)
Whoopi Goldberg: Fontaine... Why Am I Straight, regia di Steven J. Santos - film TV (1988)
Star Trek: The Next Generation - serie TV, 28 episodi (1988-1993)
CBS Schoolbreak Special - serie TV, episodio 6x04 (1989)
Kiss Shot, regia di Jerry London - film TV (1989)
Bagdad Cafè - serie TV, 15 episodi (1990-1991)
Tutti al college (A Different World) - serie TV, episodio 4x24 (1991)
Noel's Christmas Presents, regia di Michael Leggo, Bill Morton - film TV (1991)
I ragazzi irresistibili (The Sunshine Boys), regia di John Erman - film TV (1995)
Happily Ever After: Fairy Tales for Every Child - serie TV, episodio 1x08 (1995)
La luce del crepuscolo (In the Gloaming), regia di Christopher Reeve - film TV (1997)
Cinderella, regia di Robert Iscove - film TV (1997)
Un'americana alla corte di Re Artù (A Knight in Camelot), regia di Roger Young - film TV (1998)
La tata (The Nanny) - serie TV, episodio 5x20 (1998)
Alice nel Paese delle Meraviglie (Alice in Wonderland), regia di Nick Willing - film TV (1999)
Jackie's Back!, regia di Robert Townsend - film TV (1999)
Magiche leggende (The Magical Legend of the Leprechauns), regia di John Henderson - film TV (1999)
Squadra Med - Il coraggio delle donne (Strong Medicine) - serie TV, 4 episodi (2000)
Questa è la mia famiglia (What Makes a Family), regia di Maggie Greenwald - film TV (2001)
Chiamatemi Babbo Natale (Call Me Claus), regia di Peter Werner - film TV (2001)
Il super Buon Natale dei Muppet (It's a Very Merry Muppet Christmas Movie), regia di Kirk R. Thatcher - film TV (2002)
Absolutely Fabulous - serie TV, episodio 4x07 (2002)
Good Fences, regia di Ernest R. Dickerson - film TV (2003)
Freedom: A History of Us - serie TV, 5 episodi (2003)
Whoopi - serie TV, 19 episodi (2003-2004)
Whoopi: Back to Broadway - The 20th Anniversary, regia di Marty Callner (2005)
Bear nella grande casa Blu (Bear in the Big Blue House) - serie TV, episodio 4x19 (2005)
So NoTORIous - serie TV, episodio 1x06 (2006)
Law & Order: Criminal Intent - serie TV, episodio 5x20 (2006)
Tutti odiano Chris (Everybody Heates Chris) - serie TV, episodi 2x01-2x04 (2006)
A Muppets Christmas: Letters to Santa, regia di Kirk R. Thatcher - film TV (2008)
Entourage - serie TV, episodio 5x04 (2008)
Life on Mars - serie TV, episodio 1x05 (2008)
The Cleaner - serie TV, 3 episodi (2009)
The Middle - serie TV, episodio 3x21 (2012)
Glee - serie TV, 6 episodi (2012-2014)
666 Park Avenue - serie TV, episodio 1x09 (2012)
A Day Late and a Dollar Short, regia di Stephen Tolkins - film TV (2014)


==== Cortometraggi ====
Repairs, regia di Brad Silbering (1987)
Blackbird Fly, (1991)
Golden Dreams, regia di Agnieszka Holland (2001)
Stream, regia di David Jakubovic (2009)
Sensitive Men, regia di Michael Carone (2013)


=== Doppiatrice ===
Capitan Planet e i Planeteers, 60 episodi, serie TV (1990-1992)
Defenders of Dynatron City, regia di Chuck Patton (1992) - cortometraggio televisivo
A Cool Like That Christmas, regia di David Feiss, Swinton O. Scott III, film TV (1994)
Il re leone (The Lion King), regia di Roger Allers, Rob Minkoff (1994)
Pagemaster - L'avventura meravigliosa (The Pagemaster), regia di Pixote Hunt, Joe Johnston (1994)
Animated story book: The Lion King Shenzi - videogioco (1996)
Happily Ever After: Fairy Tales for Every Child, episodio 31, serie TV (1997)
Canto di Natale (A Christmas Carol), regia di Stan Phillips, film TV (1997)
Tracey Takes On..., episodio 2x13, serie TV (1997)
Titey, regia di David Wachtenheim (1998) - cortrometraggio
Rudolph, il cucciolo dal naso rosso (Rudolph the Red-Nosed Reindeer: The Movie), regia di William R. Kowalchuk Jr. (1998)
Rugrats - Il film (The Rugrats Movie), regia di Igor Kovalyov, Norton Virgien (1998)
Our Friend, Martin, regia di Robert Brousseau, Vincenzo Trippetti (1999)
Galline alla riscossa (Foxbusters), 26 episodi, serie TV (1999-2000)
La mia dolce Madeline (Madeline: My Fair Madeline), regia di Scott Heming (2002)
Liberty's Kids, 40 episodi, serie TV (2002-2003)
Blizzard, la renna di Babbo Natale (Blizzard), regia di LeVar Burton (2003)
Il re leone 3 - Hakuna Matata (The Lion King 1½), regia di Bradley Raymond (2004)
Pinocchio 3000, regia di Daniel Robichaud (2004)
Striscia, una zebra alla riscossa (Racing Stripes), regia di Frederik Du Chau (2005)
Bear nella grande casa blu (1 episodio, 2005)
Farce of the Penguins, regia di Bob Saget (2006)
Doogal (The Magic Roundabout), regia di Dave Borthwick, Jean Duval, Frank Passingham (2006)
Piccolo grande eroe (Everyone's Hero), regia di Colin Brady, Christopher Reeve, Dan St. Pierre (2006)
Snow Buddies, regia di Robert Vince, film TV (2008)
Descendants, regia di Patrick Cunningham, Heiko Scherm (2008) - cortometraggio
Toy Story 3 - La grande fuga, regia di Lee Unkrich (2010)
Toy Story 3: The Video Game - videogioco (2010)
The Little Engine That Could, regia di Elliot M. Bour (2011)
Suburgatory, episodio 1x22, serie TV (2012)
Robot Chicken, episodio 6x08, serie TV (2012)
Once Upon a Time in Wonderland, episodi 1x08-1x13, serie TV (2013)
The 7D, 3 episodi, serie TV (2014)


=== Sceneggiatrice ===
Comic Relief (1986)
Doctor Duck's Super Secret All-Purpose Sauce (1986)
Whoopi Goldberg: Fontaine... Why Am I Straight (1988)
The 74th Annual Academy Awards (2002) - Scrittrice di materiale speciale
Whoopi: Back to Broadway - The 20th Anniversary (2005)
Squadra Med - Il coraggio delle donne (Strong Medicine) (2000-2006) - Sviluppatrice
Just for Kicks - Pazze per il calcio (Just for Kicks) (2006') - Sviluppatrice
The Word According to Whoopi (2007)


=== Regista ===
Comic Relief (1986)


=== Produttrice ===
Oh What a Time It Was (1999) - Produttrice
The Mao Game (1999) - Co-produttrice
Hollywood Squares - Produttrice dell'episodio 2.03 (1999)
What Makes a Family (2001) - Produttrice esecutiva
La svolta di Ruby (Ruby's Bucket of Blood) (2001) - Produttrice esecutiva
Chiamatemi Babbo Natale (Call me Claus) (2001) - Produttrice esecutiva
Good Fences (2003) - Produttrice esecutiva
Whoopi (2003 - 2004) - Produttrice esecutiva
The Piano Man's Daughter (2003) - Co-produttrice
Squadra Med - Il coraggio delle donne (Strong Medicine) (2000 - 2006) - Produttrice esecutiva
Sketch Off (2005) - Produttrice esecutiva
Whoopi: Back to Broadway - The 20th Anniversary (2005) - Produttrice esecutiva
Just for Kicks - Pazze per il calcio (Just for Kicks) (2006 - in corso) - Produttrice esecutiva
The Word According to Whoopi (2007) - Produttrice esecutiva
Stream (2007) - Produttrice esecutiva


== Teatrografia ==
Getting Out (1970)
Tantrums (1981)
Reverence for the Dead (1982)
Moms (1983)
Spook Show (1984)
Whoopi Goldberg (1985)
Six-Week (1990)
Love Letters (1991)
Chez Whoopi (1991)
A Funny Thing Happened on the Way to the Forum (1996)
Whoopi at Carnegie Hall (1996)
Sweet Charity (1999)
I monologhi della vagina (2001)
Whoopi One's-Woman Show (2001)
Millie (2002)-(2004)
Purlie Victorius (2002)
Funny Girl (2002)
Harlem Song (2002)
Amour (2002)
My Rainey's Black Bottom (2003)
Whoopy (2004)
Children and art (2005)
Whoopi the 20th Anniversary Show (2004)
Xanadu (2008)
The Lion King (2010), (partecipazione straordinaria la sera del 14 gennaio)


== Discografia ==
Whoopi: Original Broadway Recording (1985)
Whoopi Goldberg: Fontaine... Why Am I Straight? (1988)
Whoopi: The 20th Anniversary Show (2005)


=== Partecipazione a video musicali ===
Jumpin' Jack Flash - Aretha Franklin (1986)
Liberian Girl - Michael Jackson (1988)
You Got it - Bonnie Rait (1989)
We Shall be Free - Garth Brooks (1993)
David Duchovny - Bree Sharp (1999)
American Prayer Bono-Dave Stewart (2002)
Everything - Michael Bublé (2007)


=== Colonna sonora ===
Sister Act 2 - Più svitata che mai (Sister Act 2: Back in the Habit) (1993) - Pay Attention (scrittrice), Itsy Bitsy Teenie Weenie Yellow Pola Dot Bikini.
Il re leone (The Lion King) (1994) - Be Prepared
A proposito di donne (Boys on the Side) (1995) - You Got It - Piece of my heart - Superstar
Cinderella (1997) - The Prince is Giving a Ball
Doogal (The Magic Roundabout) (2005) - You Really Got Me


== Bibliografia ==
Multiple Sarcasm (1985, introduzione)
Alice (1992)ISBN 0-553-08990-0.
South and North, East and West: The Oxfam Book of Children's stories (1994, introduzione) ISBN 1-56402-396-6
A Taste of Africa: With over One Hundred Traditional AfricanRecipes Adapted for the Modern Cook (1994, coautore)
Book (1997) ISBN 0-688-15252-X.
Breaking the Walls of Silence: AIDS and Women in a New York State Maximum - Security Prison (1998, coautore)
Alaska Roadhouse Recipes (1999, coautore)
Whoopi's Big Book of Manners (2006) ISBN 0-7868-5295-X.
The complete peanuts 1956-1960 (2006, introduzione)
Plum Fantastic (2008) ISBN 1-4178-2929-X
Toeshoe Trouble (2009) ISBN 1-4231-1913-4
Perfectly Prima (2010) ISBN 0-7868-5262-3
Whoopi Nation, a pratical guide to the joys total honesty (2010)


=== Audiolibri ===
Jump!: The Adventures of Brer Rabbit (1990)
'Koi and the Kola nuts (1992) ISBN 0-88708-282-3.
Having our say: the Delany sister's first 100 years (1992)
Incubi e deliri (1993, con la complicità di Rob Lowe-Tim Curry)
There are no children here (1994)
Audiobook (1997)
Nelson Mandelas favourite african states (2009, con Forest Whitaker, Samuel L. Jackson e Gillian Anderson)
Stephen King, Dolan's Cadilac and other stories (2009)


== Premi e candidature ==
Premio Oscar
1986: Nomination - Miglior attrice protagonista per Il colore viola
1991: Vinto - Miglior attrice non protagonista per Ghost - Fantasma

Golden Globes
1986: Vinto - Miglior attrice in un film drammatico per Il colore viola
1991: Vinto - Miglior attrice non protagonista per Ghost - Fantasma
1993: Nomination - Miglior attrice in un film commedia o musicale per Sister Act - Una svitata in abito da suora

BAFTA Award
1990: Vinto - Miglior attrice non protagonista per Ghost - Fantasma

Saturn Award
1990: Vinto - Miglior attrice non protagonista per Ghost - Fantasma
1995: Nomination - Miglior attrice non protagonista per Star Trek: Generazioni

People's Choice Awards
1994: Vinto - Miglior Attrice per Sister Act 2 - Più svitata che mai
1995: Vinto - Miglior Attrice per Una moglie per papà
1996: Vinto - Miglior Attrice per Moonlight & Valentino

Image Award
1986: Vinto - Migliore attrice protagonista per Il colore viola
1987: Vinto - Migliore attrice protagonista per Fatal Beauty
1990: Vinto - Migliore attrice non protagonista per Ghost - Fantasma
1990: Vinto - Migliore attrice protagonista per La lunga strada verso casa
1994: Vinto - Migliore attrice protagonista per Sister Act - Una svitata in abito da suora
1995: Nomination - Migliore attrice protagonista per A proposito di donne
1996: Nomination - Migliore attrice protagonista per L'agguato - Ghosts from the Past
1999: Nomination - Migliore attrice di supporto in una serie televisiva in La tata
1999: Vinto - Migliore attrice non protagonista per Benvenuta in paradiso
1999: Nomination - Migliore attrice di supporto in una serie televisiva in Tutti odiano Chris
2003: Vinto - Migliore attrice in una serie televisiva o film TV in Good Fences

Tony Award
2002: Vinto - Miglior musical (Millie)

Emmy Award
1987: Nomination - Miglior guest star in una serie televisiva o film TV per Moonlighting
1991: Nomination - Miglior guest star in una serie televisiva o film TV per Tutti al college
1999: Nomination - Migliore Game/Show per Hollywood Squares
2000: Nomination - Migliore Game/Show per Hollywood Squates
2001: Nomination - Migliore Game/Show per Hollywood Squares
2002: Nomination - Migliore Game|Show per Hollywood Squares
2002: Vinto - Miglior serie televisiva o film TV per Beyond Tara: La vita segreta di Hattie McDaniel
2008: Nomination - Migliore Talk Show per The View
2009: Vinto - Migliore Talk Show per The View
2009: Nomination - Migliore conduttrice per Tony Awards (62sima edizione)

Grammy Award
1985: Vinto - Migliore Album per Whoopi Goldberg: Original Broadway recording

Drama Desk Award
1985: Vinto - Miglior musical per Whoopi Goldberg

American Comedy Award
1990: Vinto - Migliore attrice comica per Ghost - Fantasma
1993: Vinto - Attrice più divertente per Sister Act - Una svitata in abito da suora

Kids' Choice Award
1988: Vinto - Migliore attrice per Il grande cuore di Clara
1989: Vinto - Migliore attrice per Homer and Eddie
1993: Vinto - Migliore attrice per Sister Act 2 - Più svitata che mai
1996: Nomination - Migliore attrice per Eddie... un'allenatrice fuori di testa

MTV Video Music Awards
1993: Nomination - Miglior performance femminile per Sister Act - Una svitata in abito da suora
1993: Nomination - Miglior performance comica per Sister Act - Una svitata in abito da suora
1994: Nomination - Miglior performance comica per Sister Act 2 - Più svitata che mai

Kansas City Film Critics Award
1991: Vinto - Migliore attrice protagonista per Ghost - Fantasma

National Board of Review Award
1986: Vinto - Migliore attrice per Il colore viola

Theatre World Award
1985: Vinto - Migliore musical per Whoopi Goldberg

Vanguard Award
1999: Vinto - Premio speciale per il contributo verso i diritti degli omosessuali

Women's World Award
2006: Vinto - Per il suo contributo allo spettacolo

Razzie Awards
1988: Nomination - Peggiore attrice per The Telephone
1996: Nomination - Peggiore attrice per Bogus - L'amico immaginario

Hollywood Walk of Fame
2002: Cinema - 6801 Hollywood Boulevard


== Bibliografia ==
Adams, Mary Agnes (1993). Whoopi Goldberg: From Street to Stardom. New York: Dillon Press. ISBN 0-87518-562-2.
Caper, William (1999). Whoopi Goldberg: Comedian and Movie Star. Springfield, NJ: Enslow Publishers. ISBN 0-7660-1205-0.
DeBoer, Judy (1999). Whoopi Goldberg. Mankato, MN: The Creative Company. ISBN 0-88682-696-9.
Gaines, Ann (1999). Whoopi Goldberg. Philadelphia: Chelsea House. ISBN 0-7910-4938-8.
Parish, James Robert (1997). Whoopi Goldberg: Her Journey from Poverty to Megastardom. Secaucus, NJ: Carol Publishing Group. ISBN 1-55972-431-5.


== Doppiatrici italiane ==
Nelle versioni in italiano dei suoi film, Whoopi Goldberg è stata doppiata da:
Sonia Scotti in Affittasi ladra, Sarafina! Il profumo della libertà, Ghost - Fantasma, Sister Act - Una svitata in abito da suora, Made in America, Bogus - L'amico immaginario, A proposito di donne, Funny Money - Come fare i soldi senza lavorare, T-Rex - Il mio amico Dino, Benvenuta in Paradiso, Hollywood brucia, In fondo al cuore, Un'americana alla corte di re Artù, Magiche leggende, Cinderella, Alice nel Paese delle Meraviglie, David Copperfield - L'uomo impossibile, Squadra Med - Il coraggio delle donne, Le avventure di Rocky e Bullwinkle, Una moglie per papà, Venga il tuo regno, Monkeybone, Whoopi, So NoTORIous, Law & Order: Criminal Intent, Tutti odiano Chris, L'amore non ha colore, Life on Mars, The Cleaner, Il mio angolo di paradiso, I Muppet, The Middle, Glee, Suburgatory, 666 Park Avenue, Top Five
Rita Savagnone in Sister Act 2 - Più svitata che mai, Ragazze interrotte, Una valigia a quattro zampe, Benvenuta in paradiso, Rat Race, Questa è la mia famiglia, Chiamatemi Babbo Natale, Star Trek: La nemesi, Tartarughe Ninja
Solvejg D'Assunta in Fatal Beauty, Moonlighting, Moonlight & Valentino, L'agguato - Ghosts from the Past, Natale con i Muppet
Anna Rita Pasanisi in Bolle di sapone, Generazioni, 30 Rock
Cinzia Leone in Jumpin' Jack Flash
Monica Pariante in Homer & Eddie
Marina Tagliaferri ne Il grande cuore di Clara
Franca Lumachi in Star Trek: The Next Generation
Ludovica Modugno ne I protagonisti
Erica Minini ne I racconti della cripta
Federica Giulietti ne Il colore viola
Rita Di Lernia in La lunga strada verso casa
Stefania Romagnoli in Entourage
Da doppiatrice è sostituita da:
Sonia Scotti in Piccolo grande eroe, Toy Story 3 - La grande fuga, C'era una volta nel Paese delle Meraviglie
Rita Savagnone ne Il re leone, Il Re Leone 3 - Hakuna Matata, Striscia - Una zebra alla riscossa
Graziella Polesinanti in Blizzard - La renna di Babbo Natale
Giovanna Martinuzzi in Pagemaster - L'avventura meravigliosa
Dania Cericola in Fox Busters - Galline alla riscossa
Platinette in Pinocchio 3000
Lorenza Biella in Capitan Planet e i Planeteers


== Note ==
^ Whoopi Goldberg - Yahoo Cinema
^ Rassegna stampa Whoopi Goldberg | MYmovies
^ Kelly Borgeson, et al., The 100 Greatest Movie Characters of All Time in Premiere. URL consultato il 17 maggio 2008.
^ Rassegna stampa Whoopi Goldberg | MYmovies
^ Whoopi Goldberg's Charity Work, Events and Causes
^ http://www.film.it/news/whoopi-goldberg-si-ritira/2068841.
^ http://www.sisteractthemusical.com/creative/producer.php
^ Whoopi Goldberg a sorpresa nel Re Leone - News - Musical.it - Il sito italiano del musical
^ http://giornaleonline.unionesarda.ilsole24ore.com/Articolo.aspx?Data=19950318&Categ=14&Voce=1&IdArticolo=37724
^ Sondaggio a sorpresa È Al Bano il più noto
^ Tgcom - Articolo Tgcom
^ Playboy interview, Playboy magazine, June 1988
^ Chutkow, Paul. "Whoopi's Revenge" Cigar Aficionado Archives
^ Darryl Lyman, Great African-American Women, Jonathan David Company, Inc., 2005, p. 94, ISBN 0-8246-0459-8.


== Altri progetti ==

 Wikiquote contiene citazioni di o su Whoopi Goldberg
 Wikimedia Commons contiene immagini o altri file su Whoopi Goldberg


== Collegamenti esterni ==
(EN) Whoopi Goldberg in Internet Movie Database, IMDb.com Inc.Wayne Douglas Gretzky (/ˈɡrɛtski/; Brantford, 26 gennaio 1961) è un allenatore ed ex giocatore canadese di hockey su ghiaccio che dal 1979 al 1999 militò in quattro squadre della National Hockey League della quale è ancora al 2014 il miglior marcatore con 2 857 punti; detiene anche il record di almeno 100 punti marcati in 16 stagioni professionistiche, 15 delle quali in NHL, 14 delle quali a propria volta consecutive (dal 1978 al 1992).. Soprannominato The Great One (Il grande ), è ritenuto il miglior giocatore ad avere mai militato nella NHL; ritiratosi nel 1999, guidò dal 2006 al 2009 i Phoenix Coyotes.


== Biografia ==
Gretzky è nato il 26 gennaio 1961 a Brantford (Ontario); suo nonno paterno Anton Greckij (anglicizzato in "Tony Gretzky") era un proprietario terriero filozarista che emigrò prima della Grande Guerra in Canada via Chicago da Grodno, città bielorussa all'epoca facente parte dell'impero russo.
A dieci anni, nella stagione 1971-72, stabilì il record - ancora oggi imbattuto - nella Brantford-Atom-League (campionato scolastico dell'Ontario): 378 reti e 139 assist in 85 partite.
Nel 1978, a 17 anni, il canadese fece il suo debutto nel professionismo nella World Hockey Association (WHA) con gli Indianapolis Racers. Dopo otto partite fu acquistato dagli Edmonton Oilers.
Un anno dopo, 1979, gli Oilers passarono alla National Hockey League (NHL) dopo lo scioglimento della WHA. Perciò Gretzky non fu mai scelto al draft NHL. Già nella sua prima stagione il suo talento gli fruttò il secondo posto nella classifica punti e l'Hart Memorial Trophy come miglior giocatore della stagione (MVP); titolo che vinse poi ininterrottamente fino al 1987 e poi di nuovo nel 1989.
Con gli Oilers si aggiudicò la Stanley Cup nel 1984, 1985, 1987 e 1988. Dopo aver lasciato la compagine canadese, non riuscì mai più ad aggiudicarsi il titolo NHL.
Nel 1988 Wayne annunciò il suo trasferimento ai Los Angeles Kings, da allora finì sulla lista nera dei giornali di Edmonton.
Coi Kings raggiunse anche una finale di Stanley Cup, nel 1993, persa però contro i Montreal Canadiens.
Nel 1996 si trasferì ai St. Louis Blues, con cui disputò 32 incontri, prima di passare alla sua ultima tappa, i New York Rangers, il 21 luglio 1996.
Il 18 aprile 1999 annunciò il suo ritiro dall'hockey professionistico.
Nella sua carriera ha messo a segno 894 gol e 1963 assist, per un totale di 2857 punti. Per ognuna delle tre categorie si tratta di un record per la NHL. È l'unico giocatore della storia della NHL che sia riuscito a superare i 200 punti in regular season.
Sempre nella sua carriera straordinaria, ha superato in ben 14 stagioni i 100 punti: in 4 stagioni, ha superato addirittura i 200 punti, unico giocatore nella storia della NHL. Nel 1981-1982 ha raggiunto i 212 punti segnando 92 goal in regular season. Nel 1985-1986 ha infranto altri 2 record NHL, raggiungendo quota 215 punti in 82 partite conditi da 163 assist.
Al momento Wayne, chiamato anche The Great One, detiene 61 record (40 nella stagione regolare, 15 ai play-off e 6 negli All-Star-Games). Il suo numero, il 99, è stato ritirato il 6 febbraio 2000 per tutta la lega NHL: nessun giocatore di nessuna squadra della NHL potrà mai più indossarlo.
Solo sette mesi dopo la fine della sua carriera di giocatore, il 22 novembre 1999, il nome di Gretzky è stato iscritto nella Hockey Hall of Fame: è uno dei dieci giocatori per i quali è stata fatta un'eccezione ai tre anni di attesa consueti.
Il 5 giugno 2000 gli è stata conferita una laurea honoris causa dall'Università di Alberta.
Dal 15 febbraio 2001 è comproprietario dei Phoenix Coyotes, dei quali è allenatore capo dall'8 agosto 2005. È anche proprietario di un bar-sport a Toronto.
Il 12 febbraio 2010 è stato l'ultimo tedoforo dei Giochi Olimpici invernali di Vancouver 2010.
Ha fondato la Fondazione Gretzky che si occupa di insegnare l'hockey su ghiaccio ai bambini svantaggiati.
È l'unico giocatore che ha letteralmente un ufficio sul ghiaccio: ha reso l'area dietro la porta universalmente nota come "the Office".
È sposato con Janet ed ha cinque figli (tre maschi e due femmine).
All'esterno del Rexall Place di Edmonton vi è una statua in bronzo dedicata a Gretzky. Si può trovare una sua statua anche all'esterno dello Staples Center di Los Angeles.
Wayne ha due fratelli minori, Keith e Brent, anch'essi giocatori di hockey su ghiaccio: Keith non ha mai giocato nella NHL, ma è un hockeista piuttosto conosciuto nelle leghe minori. Brent ha collezionato 4 punti in carriera nella NHL con i Tampa Bay Lightning.


== Palmarès ==


== Statistiche ==


=== Club ===


=== Nazionale ===


== Curiosità ==
Una sua famosa frase:
è stata citata da Steve Jobs nell'ultima slide al termine della presentazione del primo modello di iPhone avvenuta al MacWorld del 2007.


== Onorificenze ==


== Note ==
^ (EN) Wayne Gretzky, Enciclopedia Britannica, 25 giugno 2014. URL consultato l'8 gennaio 2015.
^ a b Kukushkin, pag. 3
^ a b (EN) Sito web del Governatore Generale del Canada: dettaglio decorato.


== Bibliografia ==
(EN) Vadim Kukushkin, From Peasants to Labourers: Ukrainian and Belarusan Immigration from the Russian Empire to Canada, Montréal, McGill-Queen's University Press, 2007, ISBN 0773560467.


== Altri progetti ==

 Wikimedia Commons contiene immagini o altri file su Wayne Gretzky


== Collegamenti esterni ==
(EN) Sito ufficiale
(EN) Wayne Gretzky su NHL.com, National Hockey League.
(EN) Wayne Gretzky su Eliteprospects.com.
(EN) Wayne Gretzky su HockeyDB.com.
(EN) Wayne Gretzky su Eurohockey.com, European Ice Hockey Online AB.William Friedkin (Chicago, 29 agosto 1935) è un regista, sceneggiatore e produttore cinematografico statunitense. Esponente della New Hollywood, spesso soprannominato "il regista del Male", Friedkin è considerato un profondo innovatore del poliziesco e dell'horror.


== Biografia ==


=== Giovinezza ===
Di origine europea (i nonni immigrati in America dalla Russia cambiarono probabilmente il loro cognome), figlio di un'infermiera e di un ex marinaio mercantile (divenuto poi giocatore di softball e infine venditore di abbigliamento in un grande magazzino), William vive un'infanzia economicamente disagiata: riuscì ad ottenere alcuni piccoli lavori part-time come barista e pulitore di vetri senza guadagnare più di 50 dollari la settimana.
Dopo aver lasciato nel 1959 l'High School della sua città, egli inizia a lavorare come fattorino per la stazione televisiva di Chicago WGN, e nel giro di qualche anno passa dall'ufficio corrispondenza a ruoli di produttore e alla regia, dirigendo più di 2000 ore di tv dal vivo. Grazie a questo repentino avanzamento di carriera, William riuscirà a migliorare sensibilmente le sue condizioni economiche.


=== Primo documentario e trasferimento ===
Quasi per caso, egli decise di girare, nel 1962, The People Vs. Paul Crump, un documentario sul caso di un uomo di colore condannato a morte. La notorietà del film nel circuito dei festival salverà di fatto la vita all'uomo, la cui colpevolezza era quanto meno dubbia. Il film vinse il premio Golden Gate al Festival del cinema di San Francisco.
Grazie a questo successo inaspettato, egli decide, con una scelta molto rischiosa, di abbandonare il suo lavoro e di dedicarsi completamente alla sua grande passione: il cinema. Nel 1965 Friedkin si trasferisce a Los Angeles, dove ha l'opportunità di restare nel mondo dello spettacolo: dirige infatti diversi programmi televisivi, incluso un episodio della famosa serie presentata da Alfred Hitchcock (il quale, a quanto pare, lo sgridò per essersi presentato sul set senza indossare una cravatta)


=== Primi lavori ===
Il primo film realizzato da William Friedkin, Good Times (1967), è un musical romantico che ha come protagonisti Sonny Bono e Cher. Il buon risultato ottenuto al botteghino convince il produttore Norman Lear ad affidare al giovane regista la direzione di Quella notte inventarono lo spogliarello (1968), con Britt Ekland e Jason Robards.
Tratto da un romanzo di Rowland Barber, diventerà uno dei più misconosciuti film statunitensi degli anni sessanta. Il buon giudizio della critica (che elogia le bellissime tecniche del regista) permise a Friedkin di ottenere anche la direzione di Festa di Compleanno (1968, in cui unisce suspense e azione) e Festa per il compleanno del caro amico Harold (1970, tratto dalla commedia di Mart Crowely).


=== Il braccio violento della legge ===

Ma è con Il braccio violento della legge del 1971 che viene consacrato nell'olimpo dei grandi registi di Hollywood: questo capolavoro noir narra la storia di un detective che sventa un traffico di droga arrivata da Marsiglia, e vinse ben cinque premi Oscar: miglior regia, miglior film, miglior montaggio, miglior sceneggiatura e miglior attore protagonista (Gene Hackman).
La pellicola rimane indelebile per il suo taglio quasi documentaristico, il linguaggio cinematografico innovativo, un ritratto d’ambiente urbano crudo e realista, la caratterizzazione di personaggi moralmente ambigui, antitetici rispetto ai canoni classici dei "buoni e cattivi".
Insieme al successivo L'esorcista, resta il miglior esito artistico dell’autore, ed anche se non gli diede il successo commerciale sperato, influenzò profondamente non solo il poliziesco, ma anche il nuovo cinema americano anni settanta.


=== L'Esorcista ===
Con L'esorcista (1973) William Friedkin divenne noto al grande pubblico, che lo ribattezzò subito come "il regista del male". Tratto dal romanzo di William Peter Blatty (anche produttore e sceneggiatore) L'esorcista diventerà una pietra miliare del cinema horror, soprattutto grazie ad un nuovo uso del trucco e degli effetti speciali.
Il film più terrificante di tutti i tempi (come annunciava la sua locandina) avrà incassi sensazionali, vincerà due premi Oscar (miglior sceneggiatura e miglior sonoro) e sarà in seguito riconosciuto come il secondo lungometraggio più spaventoso della storia, dietro solo a Shining, di Stanley Kubrick.


=== Altri lavori ===
Da quel momento in poi, si è notata una certa involuzione del suo cinema: dopo il fiasco commerciale dell'audace Il salario della paura, straordinario remake di Vite vendute di Henri-Georges Clouzot, Friedkin provò la carta dell'iper-realismo farsesco con Pollice da scasso, storia di una vera rapina ai furgoni portavalori Brink's con Peter Falk nel ruolo protagonista (1978). Se il tentativo era quello di rilanciare la sua carriera, egli non riuscì completamente nel suo intento.
Nel 1980 esce Cruising, il suo film più controverso ed uno dei film più crudi della storia del cinema hollywoodiano sul mondo omosessuale, ambientato in sex club estremi e iperrealisti, ove un frastornato Al Pacino indaga alla ricerca di un serial killer. Morboso e disturbante, al punto di essere pesantemente attaccato da tutte le associazioni gay americane dell'epoca, è oggi considerato un cult del cinema "politically uncorrect".
Tutte le sue opere successive sono state caratterizzate da un deludente riscontro economico e da un livello tecnico e artistico non paragonabile alle sue prime opere: fa eccezione l'eccellente Vivere e morire a Los Angeles del 1985, in cui si notano (grazie anche all'ottima interpretazione di Willem Dafoe) lo spessore dei personaggi e della vicenda, il brio dell'azione, la capacità di sorprendere, la velocità del ritmo, la sagacia del montaggio (magistrale la sequenza sulle fasi di lavorazione di una banconota falsa) e la fotografia di Robby Müller che esalta una Los Angeles inedita.


=== Anni recenti e progetti futuri ===
Invitato al Torino Film Festival del 2003, ha così risposto ad un giornalista che gli faceva la fatidica domanda sui progetti per il futuro: "Prima di tutto un thriller basato sulla vera storia di un serial killer intitolato Serpentine e poi sto preparando la regia di alcune opere: il Tannhäuser nel 2005 a Los Angeles, Sansone e Dalila sempre nel 2005 a Tel Aviv e Salomè nel 2006 a Monaco di Baviera".
Ha inoltre sorprendentemente dichiarato: "Mi piace l'opera. La preferisco rispetto al cinema che ritengo una forma espressiva decadente. Penso infatti che i film delle nuove generazioni siano infantili e spero che riescano a diventare più sofisticati. Proprio come Raoul Walsh! In poche parole ci diamo entrambi delle arie".
Oltre alle sopracitate regie, vi sono il suo debutto come regista d'opera nel Wozzeck di Alban Berg diretto da Zubin Mehta (Maggio Musicale Fiorentino, 1998) e il sontuoso allestimento dell'Aida di produzione del Teatro Regio di Torino nella stagione lirica 2005/2006.
A dispetto delle sue dichiarazioni, il regista torna al cinema con due film: Bug (2006) e Killer Joe (2011), entrambi tratti da opere teatrali del premio Pulitzer Tracy Letts. Sebbene i film non siano stati un grande successo al box-office sono stati acclamati dalla critica e testimoniano la ritrovata credibilità dell'autore, il quale ha stupito e sconvolto una grande fetta di pubblico con il noir virato al pulp di Killer Joe, che ha rivelato il talento drammatico di Matthew McConaughey.
Nel 2013, alla 70ª Mostra internazionale d'arte cinematografica di Venezia, sotto pressione del direttore Alberto Barbera, gli viene attribuito il Leone d'Oro alla carriera.


=== Vita privata ===
William Friedkin ha avuto tre mogli:
Jeanne Moreau, famosissima attrice parigina di ben 7 anni più anziana, con cui si è sposato nel 1977 e si è separato nel 1981.
Lesley-Anne Down, anche lei famosa attrice. La loro unione è durata dal 1982 al 1990.
Sherry Lansing, ex modella e attrice per molti anni alla presidenza della Paramount Pictures, dal 1992 ad oggi.


== Filmografia ==


=== Cinema ===
Good Times (1967)
Festa di compleanno (The Birthday Party) (1968)
Quella notte inventarono lo spogliarello (The Night They Raided Minsky's) (1968)
Festa per il compleanno del caro amico Harold (The Boys in the Band) (1970)
Il braccio violento della legge (The French Connection) (1971)
L'esorcista (The Exorcist) (1973)
Fritz Lang Interviewed by William Friedkin (1974) - Documentario
Il salario della paura (Sorcerer) (1977)
Pollice da scasso (The Brink's Job) (1978)
Cruising (1980)
L'affare del secolo (Deal of the Century) (1983)
Vivere e morire a Los Angeles (To Live and Die in L.A.) (1985)
Assassino senza colpa? (Rampage) (1987)
L'albero del male (The Guardian) (1990)
Blue Chips - Basta vincere (Blue Chips) (1994)
Jade (1995)
Regole d'onore (Rules of Engagement) (2000)
The Hunted - La preda (The Hunted) (2003)
Bug - La paranoia è contagiosa (Bug) (2006)
Killer Joe (2011)


=== Televisione ===
Time-Life Specials: The March of Time (1965) - Serie TV
The Bold Men (1965) - Documentario
The Alfred Hitchcock Hour: numero 3.29 (1965) - Serie TV
The People vs. Paul Crump (1965) - Documentario
Pro Football: Mayhem on a Sunday Afternoon (1965) - Documentario
The Thin Blue Line (1966) - Documentario
Ai confini della realtà (The Twilight Zone): episodio Nightcrawlers (1985) - Serie TV
C.A.T. Squad (1986) - Film TV
C.A.T. Squad: Python Wolf (1988) - Film TV
I racconti della cripta: numero 4.3 (1992) - Serie TV
Rebel Highway: numero 1.8 (1994) - Serie TV
La parola ai giurati (1997) - Film TV
CSI: Scena del crimine: # 8.9 (2007); # 9.18 (2008) - Serie TV


=== Cortometraggi ===
Putting It Together: The Making of the Broadway Album (1985)
The Painter's Voice (2007)


== Bibliografia ==
Daniela Catelli, Friedkin. Il brivido dell'ambiguità, Transeuropa, 1997. ISBN 88-7828-146-8
Roy Menarini, William Friedkin, Il Castoro Cinema n. 209, Editrice Il Castoro, 2003, ISBN 88-8033-244-9


== Note ==
^ William Friedkin | MYmovies
^ a b William Friedkin - Biography - IMDb
^ The forgotten case of Paul Crump - Chicago Tribune
^ E’ Shining il film più pauroso di sempre, seguono L’esorcista e Nightmare | Cinema Fanpage
^ a b http://www.spietati.it/in-primo-piano/Torino/TFF2003/intervista_friedkin.htm


== Altri progetti ==

 Wikimedia Commons contiene immagini o altri file su William Friedkin


== Collegamenti esterni ==
(EN) William Friedkin in Internet Movie Database, IMDb.com Inc.
Intervista a William Friedkin di CineforumWeb (16 ottobre 2013)Io e i miei tre figli (My Three Sons) è una serie televisiva statunitense in 380 episodi trasmessi per la prima volta nel 1960 e per 12 stagioni fino al 1972. Racconta la vita di un ingegnere aeronautico vedovo, Steven Douglas (interpretato da Fred MacMurray), che deve allevare i suoi tre figli.
La serie è stata una pietra miliare della CBS negli anni sessanta. Con 380 episodi prodotti, è seconda solo a The Adventures of Ozzie and Harriet come sitcom familiare più longeva nella storia della televisione statunitense.


== Trama ==


== Personaggi e interpreti ==


=== Personaggi principali ===
Steve Douglas (380 episodi, 1960-1972), interpretato da Fred MacMurray.
Chip Douglas (380 episodi, 1960-1972), interpretato da Stanley Livingston.
Robbie Douglas (356 episodi, 1960-1971), interpretato da Don Grady.
zio Charley O'Casey (215 episodi, 1965-1972), interpretato da William Demarest.
Ernie Thompson Douglas (206 episodi, 1963-1972), interpretato da Barry Livingston.
Mike Douglas (185 episodi, 1960-1965), interpretato da Tim Considine.
Michael Francis 'Bub' O'Casey (165 episodi, 1960-1965), interpretato da William Frawley.
Katie Miller Douglas (133 episodi, 1966-1972), interpretata da Tina Cole.
Barbara Harper Douglas (74 episodi, 1969-1972), interpretata da Beverly Garland.
Dodie Harper Douglas (73 episodi, 1969-1972), interpretata da Dawn Lyn.
Polly Williams Douglas (44 episodi, 1970-1972), interpretata da Ronne Troup.


=== Personaggi secondari ===
Sudsy Pfeiffer (26 episodi, 1961-1969), interpretata da Ricky Allen.
Robbie Douglas II (16 episodi, 1970-1972), interpretato da Daniel Todd.
Charley Douglas (16 episodi, 1970-1972), interpretato da Michael Todd.
Steve Douglas Jr. (15 episodi, 1970-1972), interpretato da Joseph Todd.
Sally Ann Morrison (14 episodi, 1963-1965), interpretata da Meredith MacRae.
Bob Anderson (13 episodi, 1960-1972), interpretato da John Gallaudet.
Hank Ferguson (11 episodi, 1961-1963), interpretato da Peter Brooks.
Jan Dearing (9 episodi, 1964-1969), interpretato da Joan Vohs.
Mrs. Vincent (9 episodi, 1969-1970), interpretata da Eleanor Audley.
Jean Pearson (9 episodi, 1960-1964), interpretata da Cynthia Pepper.
Gordon Dearing (9 episodi, 1962-1971), interpretato da Butch Patrick.
Lorraine Miller (9 episodi, 1967-1970), interpretata da Joan Tompkins.
Cynthia Wright (9 episodi, 1961-1971), interpretata da Ann Marshall.
Ruth Pfeiffer (8 episodi, 1961-1963), interpretata da Olive Dunbar.
Margaret Williams (8 episodi, 1964-1970), interpretata da Doris Singleton.


== Produzione ==
La serie fu prodotta da Don Fedderson Productions, Gregg-Don Inc. e MCA Television e girata a Culver City e a Los Angeles in California.


=== Registi ===
Tra i registi della serie sono accreditati:
Frederick De Cordova (108 episodi, 1967-1971)
James V. Kern (99 episodi, 1964-1967)
Gene Reynolds (75 episodi, 1962-1964)
Peter Tewksbury (37 episodi, 1960-1961)
Richard Whorf (37 episodi, 1961-1963)
Earl Bellamy (24 episodi, 1971-1972)
James Sheldon (8 episodi, 1967)


== Distribuzione ==

La serie fu trasmessa negli Stati Uniti dal 1960 al 1965 sulla ABC e dal 1965 al 1972 sulla CBS. In Italia e nella Svizzera Italiana è stata trasmessa con il titolo Io e i miei tre figli.
Alcune delle uscite internazionali sono state:
negli Stati Uniti il 29 settembre 1960 (My Three Sons)
in Germania Ovest il 4 luglio 1962 (Meine drei Söhne)
in Finlandia (Kolme poikaani)
in Italia e nella Svizzera Italiana (Io e i miei tre figli)


== Episodi ==


== Note ==
^ 10 Longest Running TV Sitcoms Of All Time. URL consultato il 7 dicembre 2011.
^ a b Io e i miei tre figli - Crediti compagnia. URL consultato il 7 dicembre 2011.
^ Io e i miei tre figli - Luoghi delle riprese. URL consultato il 7 dicembre 2011.
^ Io e i miei tre figli - Cast e credit completi. URL consultato il 7 dicembre 2011.
^ Io e i miei tre figli - MYmovies. URL consultato il 7 dicembre 2011.
^ Io e i miei tre figli - Date di uscita. URL consultato il 7 dicembre 2011.


== Altri progetti ==

 Wikimedia Commons contiene immagini o altri file su Io e i miei tre figli


== Collegamenti esterni ==
(EN) Io e i miei tre figli in Internet Movie Database, IMDb.com Inc.
(EN) Io e i miei tre figli - The Classic TV Archive
Io e i miei tre figli in MYmovies.it, Mo-Net Srl.William Cuthbert Faulkner, nato Falkner (New Albany, 25 settembre 1897 – Byhalia, 6 luglio 1962), è stato uno scrittore, sceneggiatore, poeta e drammaturgo statunitense, vincitore del Premio Nobel per la letteratura nel 1949 e considerato uno dei più importanti romanzieri statunitensi, autore di opere spesso provocatorie e complesse.
Le opere di William Faulkner sono caratterizzate da una scrittura densa di pathos e di grande spessore psicologico, da periodi lunghi e sinuosi e da una cura meticolosa nella scelta dello stile e del linguaggio. Nella pratica stilistica, fu considerato il rivale di Ernest Hemingway, che gli si oppone con il suo stile conciso e minimalista. È stato ritenuto forse l'unico vero scrittore modernista statunitense degli anni trenta: Faulkner si allaccia alla tradizione sperimentale di scrittori europei quali James Joyce, Virginia Woolf, e Marcel Proust, ed è noto per l'uso di strumenti espressivi innovativi: il flusso di coscienza, narrazioni elaborate da punti di vista multipli e salti temporali nella cronologia del racconto.


== Biografia ==
Faulkner nacque William Falkner (senza la u: uno dei primi editori scrisse per errore il nome di Falkner come "Faulkner" e l'autore decise di mantenere quel cognome) a New Albany, nel Mississippi a cinquanta chilometri da Oxford, figlio di Murry Falkner e Maud Butler. Murry Falkner si era recato a New Albany per lavorare nella compagnia ferroviaria del padre, John Wesley Thompson Falkner, il nonno dello scrittore, che aveva ereditato dal padre, il "vecchio colonnello" William Clark Falkner, bisnonno dello scrittore, che l'aveva fondata nel 1868 chiamando il tronco ferroviario "Ripley Ship Island and Kentucky".
Quando il giovane William nacque, il padre era capostazione a New Albany e in seguito, nominato amministratore della compagnia, si trasferì con la famiglia a Ripley, poi, quando fu costretto a lasciare il posto il 24 settembre 1902, dato che la ferrovia venne venduta dal padre, a Oxford dove si interessò di allevamento, divenne rappresentante della "Standard Oil", di un frantoio di semi di cotone, di una fabbrica di ghiaccio e di una ditta di ferramenta, fino a ottenere, nel 1918, la carica di segretario e amministratore dell'Università.


=== Gli anni dell'infanzia ===
A Oxford i Faulkner erano andati a vivere vicino ai genitori materni e paterni, e impiegarono una domestica, Caroline Barr (detta "Mammy Callie") che insegnò ai ragazzi i nomi delle piante e degli uccelli e raccontava storie. William divenne amico della cugina Sallie (nata nel 1899), ma soprattutto di Estelle Oldham, figlia dei vicini, compagna di giochi, suo primo amore e più tardi, dopo altri amori, sua moglie.
L'infanzia del piccolo William fu lieta e le esperienze fatte nell'ambiente del profondo sud aiutarono il formarsi del suo mondo fantastico.
Egli trascorreva molto tempo con il padre accanto ai recinti dei cavalli e quando ebbe l'età per cavalcarlo gli venne regalato un pony. Sempre con il padre esplorava la natura, girando per i boschi e osservando con occhio sempre più attento l'impoverimento dovuto allo sfruttamento economico. Ma si dava anche alle letture esplorando la letteratura di Melville, Twain, Shakespeare, Conrad, Joel Chandler Harris o Sherwood Anderson.
Iniziò allora l'interesse per gli ex schiavi negri che vedeva umiliati per la discriminazione razziale e soprattutto incominciò l'amore per tutti i miti e le leggende della sua terra alla quale lo scrittore s'accostò ascoltando le storie sulla sua famiglia e in particolare sul bisnonno, William Clark Falkner.


=== La nascita della tradizione letteraria di famiglia ===


==== Il bisnonno ====
Il bisnonno era stato una figura importante nella storia dello Stato: era giunto nel Mississippi, nella contea di Tippah a Ripley nel 1839, dopo essere fuggito da casa a soli 14 anni per raggiungere uno zio che gli aveva fatto in seguito studiare giurisprudenza, aveva combattuto durante la guerra civile tra i confederati con il grado di colonnello e guidato nel 1861 la battaglia di Manassas (Virginia), chiamata dai nordisti di Bull Run, costruito una ferrovia, e dato il proprio nome, Falkner, a una cittadina della vicina contea.
Si era sposato, aveva visto morire la moglie in seguito al parto del primogenito John, il nonno di William, aveva partecipato ad alcuni duelli, si era risposato con una compagna d'infanzia dalla quale aveva avuto tre figli e due figlie e da queste vicende il pronipote scrittore avrebbe poi costruito la saga e la leggenda della sua famiglia.
Ebbero inoltre importanza per la carriera del pronipote le sue opere, fra cui molti romanzi, che diedero vita a una tradizione letteraria familiare.
Il "vecchio colonnello" aveva infatti scritto un romanzo, dal titolo The White Rose of Memphis, uscito dapprima a puntate sul giornale di Repley e in seguito diventato un vero bestseller, nel quale raccontava le sue avventure. Nel 1882 aveva pubblicato un altro romanzo ambientato a New York e nel 1884 le sue impressioni di un viaggio fatto in Europa dove raccontava che in Italia si era fatto scolpire una statua che sarà poi messa davanti alla sua tomba, di fronte alla ferrovia.
Questa storia sarà poi narrata da Faulkner in Sartoris, dove l'ispirazione per il personaggio di John Sartoris deriverà proprio dalla figura del bisnonno, e in altri racconti, sia in quelli raccolti in The Unvanquished, sia in molti altri.
Data la peculiarità sociale e storica del sud degli Stati Uniti, è comprensibile che il giovane Faulkner sia stato influenzato e abbia attinto dalla storia della propria famiglia e della sua regione. Il Mississippi ha segnato il suo sense of humor, il suo sentire la tragica contrapposizione tra neri e bianchi, le sue caratterizzazioni nitide dei personaggi tipici e i suoi temi ricorrenti, come l'idea che dietro l'apparenza di sempliciotti e di eterni bravi ragazzi, si potessero scovare menti brillanti e fuori dal comune.
Faulkner stesso raccontava un aneddoto spiritoso al quale faceva risalire la sua decisione di diventare scrittore. Raccontava che da giovane si ubriacava, la sera, con gli amici. Tra questi c'era l'allora già noto scrittore Sherwood Anderson. Osservandolo, Faulkner pensò: “Bel mestiere scrivere. La mattina lavori, il pomeriggio correggi un po' e prima di cena sei libero di andare ad ubriacarti con gli amici”. Comunicò quindi ad Anderson che aveva deciso di diventare uno scrittore anche lui. Da quella sera, per un mese, Anderson disertò le riunioni etiliche. Alla fine del mese la moglie di Sherwood Anderson bussò alla porta di Faulkner e gli disse: “Sherwood dice che se giuri di non parlargli mai di letteratura ti farà pubblicare dal suo editore. Non ne può più di stare tappato in casa per paura di incontrare un altro scrittore”. Faulkner era un burlone, ovviamente, e si divertiva a colorire questo aneddoto, ma il suo primo romanzo fu effettivamente pubblicato dall'editore di Sherwood Anderson.


==== Il nonno ====
Il nonno di William, il "giovane colonnello", era un tipo facile al litigio e piuttosto arrogante con una reputazione di grande bevitore. Aveva fondato nel 1912 la Banca di Oxford che era poi fallita e ne aveva fondata una tutta sua, la First National dalla quale però aveva in seguito ritirato il suo denaro per trasportarlo nella banca rivale perché non era stato rinominato amministratore. Morì nel 1922, quando William aveva 25 anni.


==== Il padre ====
Dal padre William ereditò invece solamente il nome: era un uomo tranquillo e viveva da sudista decaduto. Insieme ai fratelli e alla nutrice afro-americana, William bambino trascorreva il tempo nei boschi a prendere le uova degli uccelli dai nidi o a scovare le vecchie reliquie di guerra disseminate ovunque dai soldati durante la guerra civile. Alla domenica andava a messa con i fratelli o passava il tempo, nei giorni di cattivo tempo, a giocare in una stanza che essi stessi avevano dipinto di rosso.
Era una esistenza felice e tranquilla, a contatto con le donne di colore che lavoravano in casa come domestiche, il cocchiere afro-americano che gli insegnò a guidare il calesse, le ex-cuoche ed ex-lavandaie che, insieme al padre, andava a trovare nelle loro abitazioni. Saranno questi personaggi a diventare i protagonisti di molti della sua narrativa dove molte volte descrisse i personaggi senza cambiarne neppure il nome.


=== Gli anni della adolescenza ===
Durante il periodo dell'adolescenza, che trascorse serenamente, iniziò il suo interesse per le arti e scrisse le sue prime poesie. Nel 1915 abbandonò la scuola e per due anni studiò da autodidatta mentre lavorava malvolentieri nella banca del nonno. Poi si mise a frequentare il campus dell'University of Mississippi, senza esservi iscritto.


=== Il corso all'aeronautica britannica ===
Nel 1918, Estelle, della quale il giovane era innamorato, annunciò il suo fidanzamento con un altro, Cornell Franklin, laureato in legge e praticante legale nelle Hawaii. William si dichiarò ai genitori di lei, ma questi gli preferirono l'altro, che offriva maggior sicurezza. Allora lui lasciò il lavoro presso la banca per trasferirsi a Oxford dove lavorò per un breve periodo di tempo in un negozio di armi. In seguito cercò di entrare nell'aeronautica ma non venne accettato sia perché non aveva frequentato l'Università, sia per la statura troppo bassa. Provò allora con l'aeronautica britannica, dove si fece registrare come nato in Inghilterra, e a Toronto iniziò l'8 luglio di quell'anno un corso di aggiornamento che gli valse, il 22 dicembre, il brevetto di sottotenente ad honorem.


=== I primi scritti ===
Nell'inverno del 1918-1919 pubblicò le sue prime poesie e i suoi primi racconti sul giornale "Eagle" di Oxford, sulla rivista universitaria "The Mississippian" e su "New Republic" (il 6 agosto 1919, la lunga poesia intitolata L'après-midi d'un faune).
L'estate del 1919 Faulkner la trascorse come istruttore di golf presso il campus dell'università e a settembre venne ammesso a un corso speciale per ex-combattenti. Seguì per alcuni trimestri i corsi di francese, di spagnolo e di letteratura inglese, senza però mai conseguire la laurea. Oltre ai primi suoi scritti, collaborò a "The Mississippian" anche con traduzioni (da Paul Verlaine) e recensioni (su Conrad Aiken, Edna St. Vincent Millay, Eugene O'Neill), aiutò a costruire il campo da tennis e frequentò il gruppo filo-drammatico dei "The Marionettes".
Tra l'altro incontrò Estelle, che faceva visita ai suoi dalle Hawaii portando con sé la figlia Victoria, e le regalò un dattiloscritto di poesie di 88 pagine intitolato Vision in Spring.


=== A New York e all'ufficio postale ===
Nel novembre del '19 andò a New York a trovare l'amico Stark Young, che abitava in una camera in affitto presso Elizabeth Prall, futura moglie di Sherwood Anderson. Lei dirigeva la libreria di Scribner e accettò di lavorare in essa come commesso.
Il 3 dicembre del 1921 ritornò a Oxford e a marzo del 1922 ottenne un posto presso l'ufficio postale dell'università dove lavorava il padre. Non sempre collaborativo con colleghi e clienti, tratteneva le riviste agli abbonati fino a quando le aveva lette o le aveva prestate agli amici, e soprattutto passava il tempo a scrivere più che riordinare la posta. Lo stipendio era basso ed egli s'inventò i lavori più disparati: fondò una società d'assicurazione, la "Bluebird Insurance Company", che assicurava gli studenti dalle bocciature, ma che fu messa in seguito fuori legge dall'università stessa, organizzò un gruppo di Boy scouts e accompagnava i ragazzi nei boschi per studiare storia naturale.
Nell'ottobre del 1924 lasciò il posto presso l'ufficio postale e a dicembre di quell'anno uscì, a proprie spese e con l'aiuto e la prefazione di Phil Stone, una raccolta di poesie in 1.000 copie dal titolo The Marble Faun della quale riuscì a venderne solamente una cinquantina.


=== Un anno a New Orleans e in Europa ===
Nel gennaio del 1925 si recò a New Orleans per incontrare Sherwood Anderson con l'intenzione di partire poi da lì per l'Europa ma, essendo stato rimandato il viaggio di sei mesi, iniziò a collaborare alla rivista "The Double Dealer" e all'edizione della domenica del "Times-Picayune" che lo pagava dieci dollari alla settimana. In questo periodo conobbe anche Anita Loos e si innamorò di Helen Baird, scultrice.
A marzo arrivò Sherwood con Joseph Conrad che era tra gli scrittori più apprezzati da Faulkner e sotto il suo influsso incominciò a scrivere prosa. In poche settimane scrisse The Soldier's Pay (La paga del soldato, durante la lavorazione intitolato Mayday) che, grazie alla raccomandazione di Sherwood presso il suo editore, "Boni & Living", uscirà nel 1926 ottenendo poco successo e poca vendita. Intanto riuscì a partire con l'amico pittore William Spratling per l'Europa e visitò l'Italia, la Svizzera e Parigi, dove visse sulla riva sinistra della Senna e si fece crescere la barba. Pare che incontrò anche James Joyce di cui aveva letto Ulysses.


=== Il ritorno a Oxford ===
Verso la fine del 1925 Faulkner ritornò a Oxford e durante la primavera del 1926 fece l'istruttore di golf mentre nel periodo estivo lavorò dapprima presso una segheria e in seguito sui battelli da pesca. Insieme a Soldiers' Pay (che la madre giudicò scandaloso e il padre si rifiutò di leggere) vide le stampe una raccolta di caricature di personaggi celebri di New Orleans, Sherwood Anderson and Other Famous Creoles, in collaborazione con disegni di William Spratling e che gli costò la perdita dell'amicizia con Sherwood.
Intanto Estelle era tornata anche lei a Oxford e stava divorziando dal marito. William regalò alla figlia di lei per l'ottavo compleanno un coloratissimo altro manoscritto intitolato The Wishing Tree. Nel marzo 1927 Helen Baird si sposò anche lei con un altro.


=== Mosquitos ===
Nell'aprile 1927 venne pubblicato Mosquitoes (Zanzare) che descrive in modo satirico la società letteraria di New Orleans. Il libro non ebbe alcun successo e l'editore, "Boni & Liveright" che già aveva pubblicato Soldier's Pay, sospese il contratto con il quale si era impegnato a pubblicare altri tre libri dell'autore.


=== Il matrimonio con Estelle ===
Nonostante anche Flags in the Dust venisse rifiutato (attraverso l'amico Ben Wasson, ora agente letterario a New York, da ben 11 case editrici), Faulkner non si scoraggiò e continuò a scrivere, mentre cercava di guadagnarsi da vivere facendo lavori disparati e saltuari, come l'imbianchino e il falegname. Il 20 giugno 1929, dopo che il suo divorzio è diventato definitivo, sposò la sua mai dimenticata Estelle che rimarrà la sua prima e unica moglie e lo sosterrà con fiducia fino alla fine dei suoi giorni.
Tra i lavori saltuari dell'estate del 1929, prima che uscisse Sartoris (versione tagliata e reintitolata di Flags in the Dust), ci fu quello di fuochista alla centrale elettrica dell'Università, ma Faulkner, durante gli orari di minor lavoro, di solito tra la mezzanotte e le quattro del mattino continuava instancabilmente a scrivere.


=== Sartoris ===
Nel 1929 uscì Sartoris, nell'edizione "Harcourt, Brace", il primo romanzo ambientato nella mitica Yoknapatawpha County che era la fedele riproduzione della vera Contea Lafayette dove Faulkner trascorse quasi tutto l'arco della sua vita.
La storia narrata nel romanzo è quella del bisnonno e del nonno dell'autore e darà inizio al filone faulkneriano con la ricostruzione immaginaria ma in fondo realistica della storia del Sud ottocentesco.
Conobbe in questa occasione lo scrittore James Silver, diventato in seguito professore presso l'Università del Mississippi, che gli aveva portato da leggere la sua tesi di Laurea sulla guerra civile e ne divenne grande amico.


=== The Sound and the Fury ===
Nell'ottobre di quell'anno (1929) uscì anche The Sound and the Fury (L'urlo e il furore) che narra il dramma di una vecchia famiglia del Sud, i Compson, una volta ricca e ora in decadenza. Il romanzo, pur essendo considerato dallo stesso autore il suo migliore e ricevendo critiche buone o entusiastiche, non ebbe successo e rimane ancor oggi una tra le sue opere più difficili.


=== As I Lay Dying ===
Nel 1930 venne poi pubblicato As I Lay Dying (Mentre morivo), scritto velocemente dal 15 ottobre all'11 dicembre dell'anno precedente, ma, come già accaduto per L'urlo e il furore, il libro non raccolse alcun consenso.
Nel frattempo la rivista "Forum", a distribuzione nazionale, gli pubblicò nel numero di aprile il racconto A Rose for Emily, "The Saturday Evening Post" nel numero di settembre Thrift, e "Scribner's" nel numero di gennaio 1931 Dry September.
Nell'aprile del 1930 William ed Estelle comprarono una casa in rovina su un terreno appena fuori Oxford, le diedero nome "Rowan Oak" e cominciarono i lavori, fatti anche dallo stesso Faulkner, per renderla abitabile. Quando riuscirono a trasferirsi, più tardi nell'anno, oltre ai due figli di Estelle, andarono a vivere con loro anche i domestici Caroline Barr e Ned Barnett, detto "zio Ned".
La vendita dei racconti Red Leaves e Lizards in Jamshyd's Courtyard a "The Saturday Evening Post" fruttarono alla coppia 750 dollari, più di tutti i romanzi scritti finora.
L'11 gennaio del 1931 nacque prematuramente la figlia Alabama, che morì in soli 9 giorni.


=== Sanctuary ===
In questi anni Faulkner, nel tentativo di guadagnare, ebbe l'idea di Sanctuary (Santuario), un romanzo dal valore sensazionale, scritto in uno stile che anticipa il pulp e che venne pubblicato nel 1931 portandogli finalmente il successo e mettendo fine in gran parte ai problemi economici.
In Santuario Faulkner affronta, in modo incredibilmente attuale, i temi della corruzione e del male con un tono definito gotico. Il libro produsse a Oxford uno scandalo notevole e come scrive Fernanda Pivano "Amici e parenti lessero il libro di nascosto, avvolgendolo in carte pesanti mentre lo portavano dal negozio di MacReed a casa, e subito andando a protestare dall'autore. Era fin troppo evidente, oltre tutto, che l'autore mostrava di conoscere un po' troppo da vicino gli ambienti che in quegli Anni Rosa sembravano malfamati: i contrabbandieri di alcool, i bordelli, le maîtresses".
Ma intanto Faulkner, grazie agli introiti dovuti dalle vendite del romanzo, ma anche alle prime edizioni europee dei suoi libri che cominciavano a uscire a Londra e a Parigi, poté finire di restaurare la casa rendendola alla fine una bella palazzina in stile coloniale a due piani.
La casa era stata costruita nel 1836 da un piantatore irlandese, ereditata poi dalla famiglia Anderson che la usava come fattoria, nel cui frutteto William e i fratelli rubavano la frutta quando andavano a fare una nuotata nello stagno del bosco. Essa, quando Faulkner l'acquistò, era senza elettricità né tubature dell'acqua corrente, ma aveva un pascolo discretamente vasto che avrebbe potuto diventare un galoppatoio e un campo da tennis facilmente trasformabile in un'ampia spianata, come fu presto reso possibile fare.


=== Il lavoro a Hollywood ===
Con l'uscita di Santuario arrivò il successo. Uscirono il racconto Spotted Horses su "Scribner's" (giugno 1931) e la raccolta di racconti These 13 a settembre presso "Cape & Smith", ma soprattutto Faulkner ha modo di partecipare a conferenze, incontrare colleghi scrittori (tra cui Dorothy Parker, H. L. Mencken, Robert Benchley, John O'Hara, John Dos Passos, Frank Sullivan, Dashiell Hammett, Lillian Hellman, Nathanael West ecc.) e altri editori.
Il successo però significava ricevere l'attenzione dei produttori di Hollywood dove Faulkner cominciò a collaborare e poi lavorò per i vent'anni successivi, alternando il suo tempo tra la frenetica città del cinema e il ritmo di vita tranquillo e poco appariscente di Oxford.
Tra i racconti pubblicati Turn About (su "The Saturday Night Evening Post" di marzo 1932), l'introduzione alla nuova edizione di Sanctuary (1932), Idyll in the Desert (pubblicato da Random House in edizione limitata di 400 copie).
Nel maggio 1932 lavorò per la Metro-Goldwyn-Mayer, ma resistendo meno di una settimana, poi venne assunto da Howard Hawks per scrivere il film Rivalità eroica.


=== Light in August ===
Nel 1932 pubblicò Light in August (Luce d'agosto) e vendette i diritti per realizzare il film Perdizione. L'anno successivo prese il brevetto di pilota e il 24 giugno nacque la figlia, battezzata Jill.
Comprò un biplano in autunno dall'amico pilota Vernon Omlie, e per aiutare il fratello Dean, chiese a lui di insegnargli a volare. I tre faranno diversi voli e anche qualche dimostrazione pubblica con il nome di "W. Faulkner Famous Author Air Circus". Il fratello morirà poi il 10 novembre 1935 in un incidente aereo.
Nell'aprile 1934 uscì la raccolta di racconti Doctor Martino and Other Stories e successivamente, ancora su "The Saturday Evening Post", i racconti Ambuscade, Retreat e Raid.


=== Pylon ===
Ne marzo del 1935 uscì Pylon (Pilone). La morte del fratello Dean, che lasciò la moglie Louise incinta, lo gettò nello sconforto e si sentì responsabile. Tuttavia non affievolì in qualche modo il rapporto con Howard Hawks, per il quale lavorò a diversi progetti della 20th Century Fox. Nello stesso anno cominciò una relazione amorosa con la segretaria di lui, Meta Doherty Carpenter (1908-1994), che lo terrà impegnato e a tratti confuso per oltre 15 anni.


=== Absalom, Absalom! ===
Mentre terminava Absalom, Absalom! (Assalonne, Assalonne!, 1936) e la sceneggiatura di Le vie della gloria finì in ospedale per alcolismo. Anche la moglie divenne preda del vizio di bere. I due per un periodo vissero a Santa Monica (California), mentre lui scriveva la sceneggiatura di La più grande avventura, poi diretto da John Ford.
Nel 1937, durante un viaggio a New York, recuperò l'amicizia con Sherwood Anderson. Poi viene riaccompagnato dall'amico Eric J. Devine a Oxford, perché si riprenda dal problema del bere.
Alla fine dell'anno, mentre lavorava a diverse storie, poi pubblicate con The Wild Palms, leggeva ad alta voce John Keats e A. E. Housman alla figliastra Victoria, tornata a casa dalla madre dopo il fallimento del suo primo matrimonio.


=== The Unvanquished ===
Nel 1938 uscì The Unvanquished (Gli invitti), poi considerato uno dei suoi capolavori. Dalla vendita dei diritti cinematografici guadagnò abbastanza per comprare e allargare i confini della sua tenuta. Alla fine dell'anno prese Harold Ober come nuovo agente letterario.
Il successo fu però provvisorio se si considera che tra il 1931 e il 1945 la sua opera passò quasi inosservata in America e la sua fama era maggiore in Europa, soprattutto in Francia, dove Faulkner veniva pubblicato da Gaston Gallimard e aveva l'appoggio di intellettuali quali Gide, Malraux e Sartre.


=== Opere successive ===
Dopo queste opere, Faulkner ha scritto cose di forza meno incisiva come The Wild Palms (Palme selvagge, 1939), The Hamlet (Il borgo, 1940, parte della trilogia cosiddetta "Snopes", dal nome della famiglia protagonista, che comprende anche The Town, 1957 e The Mansion, 1959), il racconto The Bear (su "The Saturday Evening Post" del novembre 1941) o Go Down, Moses (1942, da lui considerato un romanzo nonostante l'editore volle aggiungere and Other Stories).
È questo un periodo di nuove difficoltà economiche, con la guerra che ha stretto i cordoni della borsa o convertito le storie che produce in propaganda bellica, a Hollywood, dove non riuscendo a trovare lavoro se ne andava a pescare con Clark Gable. Riuscì comunque a collaborare al film Arcipelago in fiamme.
Nel 1944 venne ospitato dall'amico scrittore A. I. Bezzerides e lavorò ai film Acque del sud, tratto da Ernest Hemingway; Il grande sonno, da Raymond Chandler; e Il romanzo di Mildred da James M. Cain.
Nel 1946, grazie al critico Malcom Cowley che divulgò la sua difficile prosa inserendolo in un'antologia da lui curata The Portable Faulkner pubblicata per la Viking Press, l'opera di Faulkner venne rilanciata. Inoltre, il racconto An Error in Chemistry vinse il secondo premio a un concorso di "Ellery Queen's Mystery Magazine".
L'anno successivo lavorò a La valle del sole (titolo originale: Stallion Road) e brevemente a L'uomo del Sud di Jean Renoir. In qualche modo però si sentiva in crisi con la Warner Bros. per la quale stava lavorando e si rifugiava a Rowan Oak. Ad aprile tenne sei lezioni di letteratura presso l'università del Mississippi, a condizione che non venissero registrate né che si potessero prendere appunti.
Nel 1948 Faulkner pubblicò il romanzo Intruder in the Dust (Non si fruga nella polvere) e nel 1949 una raccolta di racconti gialli intitolata Knight's Gambit dove il protagonista era Gavin Stevens (apparso anche in Luce d'agosto e in Scendi, Mosè), detective e avvocato, profondo conoscitore della vita e delle abitudini degli abitanti della contea di Yoknapatawpha.
Molti dei suoi racconti e dei suoi romanzi hanno per teatro l'immaginaria contea di Yoknapatawpha, per descrivere la quale si è ispirato alla contea reale, quasi identica in termini geografici, di Lafayette nel Mississippi, il cui capoluogo è la sua città natale, Oxford. Yoknapatawpha è il suo marchio di fabbrica ed è considerata una delle più monumentali creazioni di fantasia nella storia della letteratura.


=== Il Nobel e oltre ===
Nel 1949 gli fecero visita scrittori come Eudora Welty e registi come Clarence Brown, mentre vinse il "Premio O. Henry" per il racconto A Courtship. Poi si offrì come mentore a Joan Williams e pubblicò Collected Stories of William Faulkner (1950), senza aspettarsi, come gli venne annunciato il 10 novembre e consegnato il 10 dicembre il Premio Nobel per la letteratura per l'anno 1949 (ritardato al 1950). Dapprima riluttante, poi decise di recarsi a Stoccolma, accompagnato dalla figlia Jill.
Nel 1951 scrisse Requiem for a Nun (Requiem per una monaca), una commedia in tre atti preceduta da lunghi prologhi senza dialogo. Di fatto lo scritto era per metà un'opera narrativa e per metà un'opera teatrale, con le due parti alternate tra di loro. Lo stesso Faulkner, interrogato in proposito dai giornalisti, dichiarò che quella era semplicemente "la forma che riteneva più congeniale alla storia che voleva raccontare".
Da Requiem per una monaca, che integrava parti drammatiche, e la cui introduzione consisteva in un'unica frase prolungata per almeno due pagine, venne tratta, a opera di Albert Camus, una versione teatrale in francese nel 1956.
Nel 1951 collaborò anche alla sceneggiatura di La mano sinistra di Dio, nuovamente per Howard Hawks ma che venne realizzato anni dopo da Edward Dmytryk senza la firma di Faulkner.
Nel 1952, allevando cavalli, cadde due volte danneggiando la schiena. Poi accettò la laurea honoris causa in Lettere dalla Tulane University, decidendo durante la cerimonia che non ne avrebbe mai più accettate altre. Durante un viaggio a Parigi, dove cadde più volte, si accorsero che la schiena aveva diverse fratture, ma rifiutò di operarsi, anche quando più tardi a Memphis venne ricoverato per lo stesso problema (e per depressione e alcolismo).
Nel 1953 scrisse il saggio quasi autobiografico Mississippi per "Holiday" (aprile 1954) e volle partecipare al funerale di Dylan Thomas da poco conosciuto. Collaborò quindi alla sceneggiatura di La regina delle piramidi.
Nel 1954 pubblicò il romanzo allegorico A Fable (Una favola), che gli fece ottenere il National Book Award per la narrativa e il Premio Pulitzer. Lo stesso anno la figlia Jill sposò Paul D. Summers e si trasferì a Charlottesville in Virginia.
Nel 1955 pubblicò An Innocent at Rinkside per "Sports Illustrated" e la conferenza On Privacy su "The Harper's" (ma scritta per l'University of Oregon e per l'University of Montana dove la pronunciò in aprile).
Lo stesso anno uscì una nuova raccolta di racconti, Big Woods sul tema della caccia, poi finì la trilogia (formata da The Hamlet, The Town e The Mansion, come si è detto).
Diversi film di successo furono tratti da sue opere, con l'autore ancora in vita, come La lunga estate calda (tratto da The Hamlet) e The Sound and the Fury, entrambi di Martin Ritt, o Il trapezio della vita di Douglas Sirk (tratto da Pylon).
Nel 1962 uscì il suo ultimo libro, The Reivers (I saccheggiatori).


=== La morte ===
Nonostante l'ultima parte della sua vita fosse segnata dal grave problema dell'alcolismo ed egli entrasse e uscisse da diversi ospedali mentre era in giro durante i suoi lunghi viaggi (in Europa, ma anche in America latina e in Giappone e nelle Filippine), il suo comportamento non gli impedì di presenziare all'assegnazione del Premio Nobel per la letteratura e di pronunciare uno dei discorsi dal punto di vista morale più significativi mai ascoltati in tale occasione. Faulkner decise, inoltre, di devolvere il proprio premio per la costituzione di un fondo che avesse come scopo quello di aiutare e incoraggiare nuovi talenti letterari, il Premio Faulkner.
Morì all'età di sessantaquattro anni, il 6 luglio 1962, a causa di un infarto miocardico acuto nell'ospedale Wright's Sanitorium di Byhalia (Mississippi) ed è sepolto nel St. Peter Cemetery di Oxford.
La vecchia casa di Oxford è stata donata all'università del Mississippi in ricordo dello scrittore e con l'intento di fornire alloggio per gli studenti di giornalismo.


== Opere ==


=== Romanzi ===
Soldier's Pay (1926)
La paga del soldato, tr. di Massimo Alvaro, Milano: Garzanti, 1953, 1954, 1960, 1964, 1965, 1970, 1976; Milano: Euroclub, 1978
La paga dei soldati, tr. e presentazione di Mario Materassi, Milano: Garzanti, 1986; Milano: Adelphi, 2008

Mosquitoes (1927)
Zanzare, tr. Giulio De Angelis, Mondadori, 1957 («Medusa»); con introduzione di Fernanda Pivano, Mondadori, 1990 («Oscar»); a cura di Massimo Bacigalupo, con una testimonianza di William Spratling, Torino: Einaudi, 2001

Sartoris (1929; la versione originale, Flags in the Dust, è stata pubblicata nel 1973)
Sartoris, tr. Filiberto Storoni, Milano-Roma: Jandi- Sapi, 1946
Bandiere nella polvere, tr. Pier Francesco Paolini, a cura e con introduzione di Douglas Day, prefazione all'ed. it. di Agostino Lombardo, con una nota di Mario Materassi, Milano: Bompiani, 1984, 1987, 1989, 1996

The Sound and the Fury (1929)
L'urlo e il furore, tr. Augusto Dauphiné, Milano: Mondadori, 1947 («Medusa» 203), 1956, 1959, 1963, 1970, 1974
L'urlo e il furore, tr. Vincenzo Mantovani, Bergamo: Euroclub Italia, 1981; postfazione di Attilio Bertolucci, Milano: Mondadori, 1980 («Medusa» n.s. 12); Novara: Istituto Geografico De Agostini, 1986, 1990; introduzione di Fernanda Pivano, Milano: Mondadori, 1989 («Oscar»), 1995 (in Romanzi, vol. 1, «Meridiani»), 1996, 2001, 2004 (con nuova Avvertenza, in Opere scelte, vol. 1, ivi), 2005; con introduzione di Emilio Tadini, postfazione di Attilio Bertolucci, Torino: Einaudi, 1997, 2002, 2005; Roma: Gruppo editoriale L'Espresso, 2002; Milano: RCS Quotidiani, 2007

As I Lay Dying (1930)
Mentre morivo, tr. Giulio De Angelis, Milano: Mondadori, 1958 («Medusa» 397), 1970; con una intervista di Jean Stein van den Heuvel, Milano: Studio Editoriale, 1987; con la stessa intervista e introduzione di Fernanda Pivano, Milano: Mondadori, 1990 («Oscar»)
Mentre morivo, tr. e cura di Mario Materassi, Milano: Adelphi, 2000, 2007; Roma: Gruppo editoriale L'Espresso, 2007

Sanctuary (1931; la versione originale, Sanctuary, The Original Test, è stata pubblicata nel 1981)
Santuario, tr. Aldo Scagnetti, Milano-Roma: Jandi Sapi, 1943, 1946
Santuario, tr. Paola Ojetti Zamattio, con otto illustrazioni di Renato Guttuso, Milano: Mondadori, 1946 («Il ponte» 9), 1950, 1958 («Medusa» 411), 1960, 1961, 1963, 1966, 1968, 1974 («Biblioteca»); con introduzione di Fernanda Pivano, Milano: Mondadori, 1972 («Oscar»), 1980, 1984, 1990, 1995 (in Romanzi, vol. 1, «Meridiani»), 2001; Milano: Garzanti, 1986
Santuario, tr. Giorgio Monicelli, Milano: Club degli editori, 1964, 1981; Milano: Mondadori, 2004 (in Opere scelte, vol. 1, «Meridiani»), 2005; prefazione di Emilio Cecchi, Torino: UTET, 1964, 1978 (in Le opere); Milano: CDE, 1986;
Santuario, tr. a cura di Mario Materassi, Milano: Adelphi, 2006 («Biblioteca» 499)

Light in August (1932)
Luce d'agosto, tr. Elio Vittorini, Milano: Mondadori, 1939 («Medusa» 98), 1954 («Biblioteca contemporanea» 13), 1968 («Il bosco» 190), 1970, 1972 («Oscar»), 1974, 1989, 1994, 1995 (in Romanzi, vol. 1, «Meridiani»), 1996, 2001, 2004 (con nuova Avvertenza, in Opere scelte, vol. 1, ivi), 2005; prefazione di Emilio Cecchi, Torino: UTET, 1964, 1978 (in Le opere); Milano: Club degli editori, 1964, 1981
Luce d'agosto, tr. e cura di Mario Materassi, Milano: Adelphi, 2007 («Biblioteca» 516)

Pylon (1935)
Oggi si vola, tr. Lorenzo Gigli, Milano: Mondadori, 1937 («Medusa» 81), 1947, 1966 («Oscar»), 1973, 1980, 1981, 1986, 1988, 1995; Novara: De agostini, 1989
Pilone, tr. e cura di Mario Materassi, Milano: Adelphi, 2009 («Biblioteca» 549)

Absalom, Absalom! (1936)
Assalonne, Assalonne, tr. Glauco Cambon, con otto illustrazioni di Bianca De Feo, Milano: Mondadori, 1954 («Il ponte» 34); con presentazione del traduttore, Milano: Garzanti, 1989; Milano: Adelphi, 2001; Milano: Mondolibri, 2002

The Unvanquished (1939)
Gli invitti, tr. Alberto Marmont, Milano: Mondadori, 1948 («Medusa» 221), 1958; con introduzione di Fernanda Pivano, ivi 1989 («Oscar»), 2004 (in Opere scelte, vol. 2, ivi)
Gli invitti, tr. e cura di Maurizio Ascari, Torino: Einaudi, 2003

If I Forget Thee Jerusalem (pubblicato come The Wild Palms nel 1939 insieme al racconto Old Man, ripreso il titolo orginale in edizioni più recenti)
Palme selvagge, tr. Bruno Fonzi, Milano: Mondadori, 1956 («Medusa» 364), 1959, 1965, 1991 («Oscar»); Milano: SE, 1989; a cura e con una nota di Mario Materassi, Milano: Adelphi, 1999 («Biblioteca» 372)

The Hamlet (1940)
Il borgo, tr. Cesare Pavese, Milano: Mondadori, 1942 («Medusa» 136), 1958, 1966; con introduzione di Fernanda Pivano, 1980 («Oscar»), 1988; a cura e con una nota di Mario Materassi, Milano: Adelphi, 2005

Go Down, Moses (romanzo d'occasione formato da sette racconti precedentemente pubblicati, tra cui "Pantaloon in Black", "The Old People", "The Bear", "Delta Autumn" e appunto Go Down, Moses, 1942)
Scendi, Mosè, tr. Edoardo Bizzarri, Milano: Mondadori, 1947 («Medusa» 186); con introduzione di Fernanda Pivano, ivi, 1981 («Oscar»), 1990, 2004 (in Opere scelte, vol. 2, ivi)
Go Down, Moses, tr. Maurizio Ascari e Nadia Fusini, con uno scritto di Nadia Fusini, Torino: Einaudi, 2002

Intruder in the Dust (1949)
Non si fruga nella polvere, tr. Fernanda Pivano, Milano: Mondadori, 1951 («Medusa» 284), 1956, 1965; con appendice della stessa, ivi, 1989 («Oscar»), 2004 (in Opere scelte, vol. 2, ivi); Torino: Einaudi, 1998

Requiem for a Nun (1951)
Requiem per una monaca, tr. Fernanda Pivano, Milano: Mondadori, 1955 («Medusa» 347), 1958, 1959, 1960, 1964 («Il bosco» 145), 1966; con introduzione della stessa, ivi 1967 («Oscar»), 1972, 1977, 1982, 1988, 1996, 2001, 2004 (in Opere scelte, vol. 2, ivi); Novara: De Agostini, 1986; Milano: SE, 1992

A Fable (1954)
Una favola, tr. Luciano Bianciardi, Milano, Mondadori, 1971

The Town (1957)
La città, tr. Giorgio Monicelli e Bruno Tasso, Milano: Mondadori, 1961 («Medusa» 454), 1963

The Mansion (1959)
Il palazzo. Romanzo della famiglia Snopes, tr. Luciano Bianciardi, Torino: Frassinelli, 1963

The Reivers: A Reminiscence (1962)
I saccheggiatori, tr. Giorgio Monicelli, Milano: Mondadori, 1963 («Medusa» 478), 1965


=== Altre opere ===
The Marble Faun (poesie, 1924)
Father Abraham (scritto nel 1926-27, rielaborato in The Hamlet, ma pubblicato come inedito nel 1983)
A Rose for Emily (racconto, 1930)
Una rosa per Emily, tr. David Mezzacapa e Luciana Pansini Verga, Milano: Adelphi, 1997, 2006 («PBA» 384)

Idyll in the Desert (racconto, 1931)
Spotted Horses (racconto, 1931)
Ambuscade e Spotted Horses, con introduzione e note di Nemi D'Agostino, Milano: Mursia, 1965
Cavalli pezzati, tr. Alessandro Vescovi e Giuliana Iannaccaro, Palermo: Sellerio, 1997

These 13 (raccolta di racconti, 1931)
Questi tredici, tr. e introduzione di Francesco Lo Bue, Torino: Lattes, 1948
contiene Victory, Ad Astra, All the Dead Pilots, Crevasse, Red Leaves, A Rose for Emily, A Justice, Hair, That Evening Sun, Dry September, Mistral, Divorce in Naples e Carcassonne)

Smoke (racconto, 1932)
Fumo, tr. Alberto Rollo, Pordenone: Studio tesi, 1993
Fumo, tr. Alessandro Vescovi e Giuliana Iannaccaro, in Cavalli pezzati, Palermo: Sellerio, 1997
Smoke - Fumo, tr. Emanuela Turchetti, Roma: Gruppo editoriale L'Espresso, 2008

Miss Zilphia Gant (racconto, 1932)
La pallida Zilphia Gant, tr. e prefazione di Fernanda Pivano, Milano: Il Saggiatore, 1959
Miss Zilphia Gant, in Una rosa per Emily, tr. David Mezzacapa e Luciana Pansini Verga, Milano: Adelphi, 1997, 2006 («PBA» 384)

A Green Bough (1933)
Doctor Martino and Other Stories (1934)
Il dottor Martino e altri racconti, tr. Giorgio Monicelli e Attilio Landi, Milano: Mondadori, 1968 («Medusa» 528)

Ambuscade (1934, racconto, poi parte di The Unvanquished)
Ambuscade e Spotted Horses, tr. con introduzione e note di Nemi D'Agostino, Milano: Mursia, 1965

Tomorrow (racconto, 1940)
Domani, tr. Alessandro Vescovi e Giuliana Iannaccaro, in Cavalli pezzati, Palermo: Sellerio, 1997

The Portable Faulkner (1946)
664 pagine di William Faulkner, con introduzione e note di Malcom Cowley, tr. di Edoardo Bizzarri e altri, Milano: Il Saggiatore, 1959; Milano: Club degli editori, 1959

Knight's Gambit, (racconti, 1949)
Sei racconti polizieschi. Gambetto di cavallo e altre storie, tr. Emanuela Turchetti e Ottavio Fatica, Roma: Theoria, 1989; Torino: Einaudi, 2000, 2002

Collected Stories of William Faulkner (1951)
Privacy (1955)
Privacy. Il sogno americano: cosa ne è stato?, Verona-Roma: Istituto grafico editoriale romano, 2001; tr. e introduzione di Mario Materassi, con un saggio di Piero Boitani, Milano: Adelphi, 2003 («PBA» 499)

Big Woods (1955)
La grande foresta, tr. Roberto Serrai, introduzione di Mario Materassi, Milano: Anabasi, 1995; Milano: Adelphi, 2002 («Biblioteca» 431)

New Orleans Sketches (1958)
New Orleans, tr. Cesare Salmaggi, prefazione di Carvel Emerson Collins, Milano: Il Saggiatore, 1959, 2009
Storie di New Orleans, tr. Eileen Romano, prefazione di Mario Materassi, Milano: Anabasi, 1992

Early Prose and Poetry (1962)
Essays, Speeches & Public Letters (1966)
The Wishing Tree (1967)
L'albero dei desideri, tr. Rosella Mamoli Zorzi, illustrazioni di Silvana Siclari, Milano: Emme, 1980
L'albero dei desideri, tr. e cura di Andrea Molesini, illustrazioni di Grazia Nidasio, Milano: Mondadori, 1998

The Big Sleep, sceneggiatura di Faulkner, Jules Furthman e Leigh Brackett (1971)
Mayday (1977)
Calendimaggio. Una storia d'amore scritta e illustrata per la donna del cuore, tr. Nicoletta Della Casa, Como: Red, 1989

Adolescence (1979)
Adolescenza, in Una rosa per Emily, tr. David Mezzacapa e Luciana Pansini Verga, Milano: Adelphi, 1997, 2006 («PBA» 384)

To Have and Have Not, sceneggiatura di Faulkner e Jules Furthman (1980)
The Road to Glory, sceneggiatura di Faulkner e Joel Sayre (1984)
Faulkner: A Comprehensive Guide to the Brodsky Collection. Volume III: The De Gaulle Story, University Press of Mississippi, 1984
Jean Stein, Intervista con William Faulkner, tr. Valerio Piccolo, introduzione di Goffredo Fofi, Roma: Minimum fax, 1999
William Faulkner: premio Nobel per la letteratura 1949, Milano: Fabbri, 1967
contiene: Il conferimento del premio Nobel a William Faulkner, di Kjell Stromberg, Discorso ufficiale di Gustav Hellstrom, La vita e l'opera di William Faulkner di Ruggero Jacobbi, Bibliografia

Thinking of Home: William Faulkner's Letters to His Mother and Father, 1918-1925, a cura di James Gray Watson (2000)
Pensando a casa. Lettere alla madre e al padre 1918-1925, a cura di James G. Watson, ed. it. a cura di Elisabetta Stefanini, prefazione di Mario Materassi, Milano: Archinto, 1993

Otto storie della contea di Yoknapatawpha, tr. e cura di Mario Materassi, Milano: Garzanti, 1993
Tutte le opere di William Faulkner, a cura e con introduzioni di Fernanda Pivano, Milano: Mondadori, 1960-66
vol. 1: La famiglia Stevens, tr. Giorgio Monicelli, Fernanda Pivano e Elena Vivante
vol. 2: I negri e gli indiani, tr. Edoardo Bizzarri e altri
contiene: Scendi, Mosè, Non si fruga nella polvere, Foglie rosse (Red Leaves, 1930), Un giudice (A Justice, 1931), Il guado (Lo! , 1934), Un corteggiamento (A Courtship, 1948), Corsa nel mattino (Race at Morning, 1955)

vol. 3: I piantatori e i poveri bianchi, tr. Glauco Gambon, Alberto Marmont, Giorgio Monicelli e Fernanda Pivano
vol. 4: Le donne del Sud, tr. Glauco Gambon, Alberto Marmont, Giorgio Monicelli e Fernanda Pivano
I volumi 3 e 4 contengono: Assalonne, Assalonne, Wash (1934), Vittoria di montagna (Mountain Victory, 1932), Gli invitti, La nonna Millard (My Grandmother Millard and General Bedford Forrest and the Battle of Harrykin Creek, 1943), Tutti i piloti morti (All the Dead Pilots, 1931), Ad Astra (1931), C'era una regina (There Was a Queen, 1933)

vol. 6: La famiglia Stevens, tr. Giorgio Monicelli, Fernanda Pivano e Elena Vivante
contiene: Santuario, Requiem per una monaca, Scacco di cavallo (Knight's Gambit, 1949)

The Ghosts of Rowan Oak. William Faulkner's Ghost Stories for Children (1981)
I fantasmi di Rowan Oak. Storie di sogno e di paura, tr. e introduzione di Luca Scarlini, Roma: Donzelli, 2005
contiene I fantasmi di Rowan Oak, The Hound (1931) e The Wishing Tree (1967)

Foglie rosse e altri racconti, tr. Mario Materassi, Milano: Adelphi, 2014
contiene Un corteggiamento (A Courtship, 1948), Foglie rosse (Red Leaves, 1930), La mia Nonna Millard, il Generale Bedford Forrest, e la battaglia di Harrykin Creek (Grandmother Millard and General Bedford Forrest and the Battle of Harrykin Creek, 1943), Vittoria di montagna (Mountain Victory, 1932), Gli uomini alti (The Tall Men, 1941), Scandole per il Signore (Shingles for the Lord, 1943), Muli in cortile (Mule in the Yard, 1934), Capelli (Hair, 1931), Sarà bello (That Will Be Fine, 1935), Settembre arido (Dry September, 1931) e Strascico della morte (Death Drag, 1932)


=== Produzioni teatrali ===
Marionettes, University of Mississippi, 4 marzo 1920
Requiem of the Nun, 26 novembre 1956; New York, 30 gennaio 1959


=== Sceneggiature cinematografiche ===
Rivalità eroica (Today We Live), regia di Howard Hawks (1933)
Le vie della gloria (The Road to Glory), regia di Howard Hawks (1936)
Acque del sud (To Have and Have Not), regia di Howard Hawks (1944)
Il grande sonno (The Big Sleep), regia di Howard Hawks (1946)
La regina delle piramidi (Land of Pharaohs), regia di Howard Hawks (1955)


=== Filmografia ===
Story of Temple Drake, tratto da Santuario (inedito in Italia), regia di Stephen Roberts, sceneggiatura di Oliver H.P. Garrett, produzione Paramount, 1933
Intruder in the Dust (Nella polvere del profondo Sud), regia di Clarence Brown, sceneggiatura di Ben Maddow, interpreti David Brian, Claude Jarman. Jr., Elizabeth Patterson, Produzione Metro-Goldwyn-Mayer, 1949
The Long Hot Summer (La lunga estate calda), tratto dai racconti "Barn Burning. The Spotted Horses, Hamlet", regia di Martin Ritt, sceneggiatura di Irving Ravetch e Harriet Frank Jr., interpreti Paul Newman, Joanne Woodward, Orson Welles, produzione Fox, 1957
Sanctuary (Il grande peccato), regia di Tony Richardson, sceneggiatura di James Poe, produzione Darryl Zanuck, 1960
The Reivers (Boon il saccheggiatore), regia di Mark Rydell, sceneggiatura di Irving Ravetch e Harriet Frank Jr., interpreti Steve McQueen, Mitch Vogel, produzione Cinema Center Films, 1969
Mentre morivo (As I Lay Dying), regia di James Franco, sceneggiatura di James Franco, interpreti James Franco, Logan Marshall-Green, Richard Jenkins, Danny McBride, 2013


== Note ==
^ Sposati nel 1896, i due ebbero, dopo il primogenito William, ancora i figli Murry jr. (detto Jack), nato nel 1899, John nel 1901 e Dean Swift nel 1907. Il padre, nato nel 1870, morì nel 1932, la madre, visse dal 1871 al 1960.
^ Tra gli amici Phil Stone, Stark Young, Ben Wasson ecc. Sherwood Anderson lo incontrò nel 1924.
^ Nata nel 1919 avrà il fratello Malcolm nel 1923. Entrambi i bambini resteranno alla madre dopo il divorzio.
^ A lei regalò una sequenza di poesie scritte a mano con il titolo Helen: A Courtship.
^ Fernanda Pivano, "Santuario", in Mostri degli anni Venti, Roma: La Tartaruga, 2002
^ In ogni caso pare che avesse parlato di Thomas Wolfe, John Dos Passos, John Steinbeck e, male, di Ernest Hemingway che informato si offese e pretese le sue scuse.


== Voci correlate ==
Yoknapatawpha


== Altri progetti ==

 Wikiquote contiene citazioni di o su William Faulkner
 Wikimedia Commons contiene immagini o altri file su William Faulkner


== Collegamenti esterni ==
Bibliografia italiana di William Faulkner in Catalogo Vegetti della letteratura fantastica, Associazione culturale Delos Books.
Approfondimento
(EN) Biografia di William Faulkner sul sito ufficiale del Premio Nobel
(EN) The William Faulkner SocietyJohn William "Will" Ferrell (Irvine, 16 luglio 1967) è un attore, comico e produttore cinematografico statunitense.
Il suo successo negli Stati Uniti inizia con la partecipazione al Saturday Night Live, di cui diventa una colonna portante e si consolida nel tempo con la partecipazione ad un gran numero di film campioni di incassi negli Stati Uniti ed all'estero.


== Frat PackModifica ==
Ferrell è parte di un gruppo non ufficiale di attori americani denominato Frat Pack dalla stampa cinematografica. Il gruppo include tra gli altri Ben Stiller ed Owen Wilson e l'ingresso di Ferrell nel Frat Pack avviene in seguito alla sua partecipazione alla pellicola Zoolander (2001) nella quale Stiller e Wilson ricoprono il ruolo di protagonisti e Ferrell quello dello stilista malvagio Mugatu.
La sua filmografia come membro del Frat Pack include diversi film come Zoolander, Old School,Starsky & Hutch, Anchorman: La leggenda di Ron Burgundy e 2 single a nozze - Wedding Crashers.
Nel 2005 ottiene la nomination al Razzie Awards per la peggiore interpretazione dell'anno in Vita da strega e Derby in famiglia, conquistando il Razzie Awards alla peggior coppia in compagnia di Nicole Kidman.
Nel 2007 la rivista di cinema Nocturno ha realizzato il primo dossier completo dedicato al fenomeno del Frat Pack. Nello stesso anno ha creato il sito di produzione Funny or Die.
Nel 2009 compare nell'ottavo episodio della quarta stagione di Uomo vs. Natura, dove attraversa il deserto ghiacciato della Svezia insieme all'avventuriero Bear Grylls.
Nel 2012 partecipa alla commedia Candidato a sorpresa al fianco di Zach Galifianakis.
Nel 2013 fa un cameo ne Gli stagisti con Owen Wilson e Vince Vaughn e torna ad interpretare Ron Burgundy nel sequel di Anchorman - La leggenda di Ron Burgundy, intitolato Anchorman 2 - Fotti la notizia.


== Vita privataModifica ==
Ferrell è sposato dal 2000 con l'attrice Viveca Paulin; i due hanno tre figli: Magnus (2004), Mattias (2006) e Axel (2010).


== Filmografia parzialeModifica ==


=== CinemaModifica ===
Austin Powers - Il controspione (Austin Powers: International Man of Mystery), regia di Jay Roach (1997)
A Night at the Roxbury, regia di John Fortenberry (1998)
The Thin Pink Line, regia di Joe Dietl e Michael Irpino (1998)
The Suburbans - Ricordi ad alta fedeltà (The Suburbans), regia di Donal Lardner Ward (1999)
Austin Powers: La spia che ci provava (Austin Powers: The Spy Who Shagged Me), regia di Jay Roach (1999)
Le ragazze della Casa Bianca (Dick), regia di Andrew Fleming (1999)
Superstar - Osa sognare (Superstar), regia di Bruce McCulloch (1999)
Chi ha ucciso la signora Dearly? (Drowing Mona), regia di Nick Gomez (2000)
The Ladies Man, regia di Reginald Hudlin (2000)
Zoolander, regia di Ben Stiller (2001)
Jay & Silent Bob... Fermate Hollywood! (Jay and Silent Bob Strike Back), regia di Kevin Smith (2001)
Old School, regia di Todd Phillips (2003)
Boat Trip, regia di Mort Nathan (2003) - cameo non accreditato
Elf - Un elfo di nome Buddy (Elf), regia di Jon Favreau (2003)
Starsky & Hutch, regia di Todd Phillips (2004)
Anchorman - La leggenda di Ron Burgundy (Anchorman: The Legend of Ron Burgundy), regia di Adam McKay (2004)
Wake Up, Ron Burgundy: The Lost Movie, regia di Adam McKay (2004)
Melinda e Melinda, regia di Woody Allen (2004)
Winter Passing, regia di Adam Rapp (2005)
Derby in famiglia (Kicking & Screaming), regia di Jesse Dylan (2005)
Vita da strega (Bewitched), regia di Nora Ephron (2005)
2 single a nozze - Wedding Crashers (Wedding Crashers), regia di David Dobkin (2005)
The Producers - Una gaia commedia neonazista (The Producers), regia di Susan Stroman (2005)
The Wendell Baker Story, regia di Andrew Wilson e Luke Wilson (2005)
Vero come la finzione (Stranger Than Fiction), regia di Marc Forster (2006)
Ricky Bobby - La storia di un uomo che sapeva contare fino a uno (Talladega Nights: The Ballad of Ricky Bobby), regia di Adam McKay (2006)
Blades of Glory - Due pattini per la gloria (Blades of Glory), regia di Will Speck e Josh Gordon (2007)
Semi-Pro, regia di Kent Alterman (2008)
Fratellastri a 40 anni (Step Brothers), regia di Adam McKay (2008)
Land of the Lost (Land of the Lost), regia di Brad Silberling (2009)
La concessionaria più pazza d'America (The Goods: Live Hard, Sell Hard), regia di Neal Brennan (2009)
I poliziotti di riserva (The Other Guys), regia di Adam McKay (2010)
Megamind regia di Tom McGrath (2010) - voce
Everything Must Go, regia di Dan Rush (2011)
Casa de mi padre, regia di Matt Piedmont (2012)
Candidato a sorpresa (The Campaign), regia di Jay Roach (2012)
Gli stagisti (The Internship), regia di Shawn Levy (2013) - cameo
Anchorman 2 - Fotti la notizia (Anchorman 2: The Legend Continues), regia di Adam McKay (2013)
The Lego Movie, regia di Phil Lord e Chris Miller (2014) - voce
Duri si diventa (Get Hard), regia di Etan Cohen (2015)


=== TelevisioneModifica ===
Eastbound & Down – serie TV, 5 episodi (2009-2012)
Uomo vs. Natura - serie TV, 1 episodio (2009)
30 Rock - serie TV, 3 episodi 4x17-4x20 (2010)
The Office - serie TV, 4 episodi (2011)


=== ProduttoreModifica ===
The Wedding Party (Bachelorette), regia di Leslye Headland (2012)
Candidato a sorpresa (The Campaign), regia di Jay Roach (2012)
Hansel & Gretel - Cacciatori di streghe (Hansel and Gretel: Witch Hunters), regia di Tommy Wirkola (2013)
Tammy, regia di Ben Falcone (2014)
Welcome to Me, regia di Shira Piven (2014)
Duri si diventa (Get Hard), regia di Etan Cohen (2015)


== Doppiatori italianiModifica ==
Nelle versioni in italiano dei suoi film, Will Ferrell è stato doppiato da:
Pino Insegno in Zoolander, Elf - Un elfo di nome Buddy, Anchorman - La leggenda di Ron Burgundy, Melinda e Melinda, Starsky & Hutch, 2 single a nozze - Wedding Crashers, Vita da strega, The Producers - Una gaia commedia neonazista, Vero come la finzione, Ricky Bobby - La storia di un uomo che sapeva contare fino a uno, Blades of Glory - Due pattini per la gloria, Semi-Pro, Fratellastri a 40 anni, Land of the Lost, I poliziotti di riserva, Candidato a sorpresa, Gli stagisti, Anchorman 2 - Fotti la notizia, Duri si diventa
Gianluca Tusco in Austin Powers: Il controspione, Old School
Danilo De Girolamo in A Night at the Roxbury, Jay & Silent Bob... Fermate Hollywood!
Vittorio De Angelis in The Suburbans - Ricordi ad alta fedeltà
Teo Bellia in Derby in famiglia
Claudio Capone in Superstar - Osa sognare
Angelo Nicotra in Austin Powers: La spia che ci provava
Massimo De Ambrosis in Le ragazze della Casa Bianca
Tony Sansone in La concessionaria più pazza d'America
Alessandro Ballico in 30 Rock
Da doppiatore è sostituito da:
Oreste Baldini in Curioso come George
Roberto Pedicini in Megamind
Pino Insegno in The Lego Movie


== Altri progettiModifica ==

 Wikimedia Commons contiene immagini o altri file su Will Ferrell


== Collegamenti esterniModifica ==
(EN) Will Ferrell in Internet Movie Database, IMDb.com Inc.
Sito ufficiale del Frat PackW.C. Fields, nome d'arte di William Claude Dukenfield (Filadelfia, 29 gennaio 1880 – Pasadena, 25 dicembre 1946), è stato un comico e attore statunitense, attivo dapprima in teatro e poi nel cinema.
W.C. Fields è stato uno dei più amati e al contempo "odiati" comici del suo tempo: bizzarro e cinico, ha portato sulle scene e sullo schermo il suo personaggio di misogino tracagnotto dal naso sempre rosso, alcolizzato e sboccato, pronto a sparlare del Natale, dei bambini, delle vecchiette, e di qualsiasi ipocrita convenzione sociale.


== Biografia ==
Di famiglia poverissima, scappa di casa dopo una lite con il padre e si sostenta imparando a fare il giocoliere. Mentre maneggia le carte comincia a dire battute divertenti, e così si fa ben presto un nome come comico. Nel 1894 lavora per un breve periodo in un teatro all'aperto a Plymouth Park, Norristown, e nel '98 debutta a New York, al London Theatre sulla Bowery, non solo come giocoliere ma anche come comico. Ed è così che comincia il successo: nel 1900 parte per l'Europa e ottiene un buon successo, in Inghilterra come in Francia, in Germania come in Spagna.
Tornato in America, diventa famoso nel circuito del vaudeville e del musical, e nel 1908 viene richiamato in Francia per esibirsi alle Folies Bergère in un programma nel quale è presente anche Maurice Chevalier. Il suo successo cresce con le sue partecipazioni, dal 1914 al '21, alle Ziegfeld Follies e alla rivista Poppy, che nel 1923 sbanca i botteghini dei teatri di Broadway.
Verso la fine degli anni venti W. C. Fields debutta nel cinema. Nel 1925 viene perfino diretto dal celeberrimo David Wark Griffith in due film, ma il bizzarro estro comico di Fields mal si adatta con il geniale professionismo di Griffith. Sarà solo nel decennio successivo, con l'avvento del sonoro, che la sua comicità, soprattutto verbale, sarà messa giustamente in risalto. La sua pronuncia nasale e strascicata, darà maggior colore al suo personaggio di tracagnotto beone, scostante e cinico.
Il suo ruolo cinematografico più celebre è quello del signor Micawber nel film David Copperfield (1935) di George Cukor, tratto dall'omonimo romanzo di Dickens. Ma successivamente fornirà prove cinematografiche in numerose commedie di successo come Compagni d'allegria (The Old Fashioned Way, 1934), Mia bella pollastrella (My Little Chickadee, 1940), insieme alla procace Mae West, e Un comodo posto in banca (The Bank Dick, 1940), in cui impersona un'imbranata guardia di banca coinvolta in un rapina, e che per sbaglio diventa un eroe.
Si spegne all'età di sessantasei anni, nel giorno di Natale del 1946.


== Filmografia ==
Zingaresca (Sally of the Sawdust) (1925)
L'uragano (That Royle Girl) (1925)
So's Your Old Man di Gregory La Cava (1926)
Her Majesty, Love di William Dieterle (1931)
Se avessi un milione (If I Had a Million) (1932)
The Dentist - cortometraggio (1932)
The Fatal Glass of Beer - cortometraggio (1933)
The Pharmacist - cortometraggio (1933)
The Barber Shop - cortometraggio (1933)
International House, regia di Edward Sutherland (A. Edward Sutherland) (1933)
Alice nel Paese delle Meraviglie (Alice in Wonderland) (1933)
I sei mattacchioni (Six of a Kind) (1934)
Compagni d'allegria (The Old Fashioned Way) (1934)
Che bel regalo (It's a Gift) (1934)
Mississippi, regia di A. Edward Sutherland e, non accreditato, Wesley Ruggles (1935)
Davide Copperfield (The Personal History, Adventures, Experience, & Observation of David Copperfield the Younger) (1935)
Poppy (1936)
You Can't Cheat an Honest Man (1939)
Mia bella pollastrella (My Little Chickadee) (1940)
Un comodo posto in banca (The Bank Dick) (1940)
Never Give a Sucker an Even Break (1941)
Destino su Manhattan (Tales of Manhattan) (1942)
La nave della morte (Follow the Boys) (1944)
Sfolgorio di stelle (Sensations of 1945) (1944)


== Spettacoli teatrali (parziale) ==
Ziegfeld Follies of 1915, prodotto da Florenz Ziegfeld, Jr. (Broadway, 21 giugno 1915)
Ziegfeld Follies of 1917 (Broadway, 12 giugno 1917)
Ziegfeld Follies of 1920


== Bibliografia ==
Le informazioni riguardo alla carriera teatrale del comico, sono tratte dalla seguente pagina http://www.delteatro.it/dizionario_dello_spettacolo_del_900/f/fields.php 


== Altri progetti ==

 Wikiquote contiene citazioni di o su W. C. Fields
 Wikimedia Commons contiene immagini o altri file su W. C. Fields


== Collegamenti esterni ==
(EN) W. C. Fields in Internet Movie Database, IMDb.com Inc.Wyatt Berry Stapp Earp (Monmouth, 19 marzo 1848 – Colma, 13 gennaio 1929) è stato un celebre sceriffo, cacciatore di bisonti, giocatore d'azzardo, ladro di cavalli e gestore di saloon nel Selvaggio West americano e delle frontiere minerarie della California e dell'Alaska.
È soprattutto noto per aver partecipato alla sparatoria all'O.K. Corral con i fratelli Virgil e Morgan e con Doc Holliday. La sua leggendaria figura ha ispirato numerosi film western: il regista John Ford lo conobbe personalmente quando, ancora giovane, girava film muti; dai suoi racconti trasse spunto per uno dei suoi capolavori: Sfida Infernale.


== Biografia ==
Wyatt Earp nacque da Nicholas Porter Earp, un bottaio e agricoltore, e dalla sua seconda moglie Virginia Ann Cooksey. Ricevette il nome di Wyatt in onore di Wyatt Berry Stapp, ufficiale comandante di suo padre durante la guerra messicano-americana. Nel marzo del 1849 la famiglia Earp lasciò Monmouth per la California che però non raggiunsero mai, stabilendosi nello Iowa dove vissero in una fattoria nei pressi di Pella. Il 4 marzo 1856 il padre di Wyatt vendette la sua fattoria per fare ritorno a Monmouth, ma una volta lì non riuscì a trovare lavoro né come bottaio né come bracciante agricolo. Senza lavoro scelse di diventare guardia municipale e restò in servizio per circa tre anni. L'uomo tuttavia creò una seconda fonte di guadagno grazie al commercio di alcolici scatenando su di sé le ire del locale movimento proibizionista. Proprio a causa di queste inimicizie nel 1859 venne processato ed accusato di traffico illegale di alcolici, e, incapace di pagare la multa impostagli dalla sentenza del tribunale, fu costretto a vendere all'asta la sua proprietà l'11 novembre 1859. Due giorni dopo la famiglia Earp lasciò Mommouth per fare ritorno a Pella. Durante il secondo soggiorno degli Earp a Pella, scoppiò la guerra di secessione e i tre fratelli Earp, Newton, James e Virgil, si arruolarono nell'esercito unionista l'11 novembre 1861. Poiché aveva solo tredici anni, il giovane Wyatt non venne accettato nell'esercito per unirsi ai suoi fratelli, nonostante i suoi numerosi tentativi che lo videro però costantemente ripreso dal padre e riportato a casa. Dopo essere stato gravemente ferito a Fredericktown, suo fratello James fece ritorno a casa nell'estate del 1863, mentre Newton e Virgil combatterono al fronte diverse battaglie prima di fare ritorno a casa sani e salvi.


=== Il soggiorno in California ===
Il 12 maggio 1864 la famiglia Earp si unì ad una carovana diretta in California. Alla fine dell'estate del 1865 Wyatt e suo fratello Virgil trovarono lavoro nella compagnia di trasporti del noto finanziere Phineas Banning, e presero servizio lungo la linea di trasporti nella Imperial Valley. Nella primavera del 1866 Wyatt iniziò a lavorare come capo carovana lungo la rotta Wilimngton-Prescott in Arizona. Nel 1868 venne assunto per fare la stessa attività per conto di una compagnia che trasportava materiali e rifornimenti per conto della compagnia ferroviaria Union Pacific Railroad. Diversi biografi sostengono che fu durante questo periodo che il giovane Earp venisse iniziato al gioco d'azzardo e iniziasse la sua attività di pugile, incontrandosi tra gli altri con pugili del calibro di John Shanssey e Mike Donovan.


=== La carriera di sceriffo ===
Nella primavera del 1868 la famiglia Earp si trasferì a Lamar, una cittadina del Missouri, dove il padre di Wyatt divenne lo sceriffo locale. Quando Nicholas Earp rassegnò le dimissioni per diventare giudice di pace il 17 novembre 1869, Wyatt venne eletto sceriffo al suo posto. Il 10 gennaio 1870 Wyatt sposò la sua prima moglie Urilla Sutherland (1849 - c.1870), proveniente da una famiglia di origini newyorchesi. Tuttavia il loro matrimonio fu relativamente breve a causa della morte della donna, le cui cause di decesso sono ancora incerte (forse per un attacco di tifo). In seconde nozze, Wyatt Earp sposò la ballerina Josephine Sarah Marcus (1861-1944), accanto alla quale oggi i suoi resti giacciono.


== Wyatt Earp nel cinema ==
La figura di Wyatt Earp ha ispirato numerosi registi che hanno girato film western (e non) incentrati sulla sua figura:
Sfida infernale, film western in bianco e nero del 1946 di John Ford, ove Wyatt Earp è interpretato da Henry Fonda;
Winchester '73, film western in bianco e nero del 1950 di Anthony Mann. Il paese dove si svolge torneo per aggiudicarsi il fucile Winchester è proprio sotto la tutela dello sceriffo Wyatt Earp che fa il giudice della gara di tiro;
Sfida all'O.K. Corral, film western del 1957 di John Sturges, ove Wyatt Earp è interpretato da Burt Lancaster;
Il grande sentiero, film western del 1964 di John Ford, ove Wyatt Earp, in una parte non di protagonista, è interpretato da James Stewart;
L'ora delle pistole, film western di John Sturges (1967), ove Wyatt Earp è interpretato da James Garner;
Doc, film western del 1971 di Frank Perry, ove Wyatt Earp è interpretato da Harris Yulin;
Intrigo a Hollywood, film-commedia del 1988 di Blake Edwards, ove Wyatt Earp è interpretato da James Garner;
Fievel conquista il West, film d'animazione del 1991, in cui il "personaggio chiave" è lo sceriffo Wylie Burp, evidente citazione a Wyatt Earp;
Tombstone, film western del 1993 di George P. Cosmatos, ove Wyatt Earp è interpretato da Kurt Russel;
Wyatt Earp, film del 1994, di Lawrence Kasdan, ove Wyatt Earp è interpretato da Kevin Costner;
Pallottole cinesi, film western-comico del 2000 interpretato da Jackie Chan e Owen Wilson: nella scena finale del film Roy O'Bannon (Owen Wilson) dichiara che il suo vero nome è Wyatt Earp;
Wyatt Earp - La leggenda (Wyatt Earp's Revenge), film del 2012, di Michael Feifer, Wyatt Earp è interpretato da Shawn Roberts nell'anno 1878 e da Val Kilmer nel 1907. Nel film, in un'intervista concessa ad un reporter, Earp ripensa al suo passato.
In tv è interpretato nel 1968 da Ron Soble nell'episodio "Lo spettro di una pistola" della serie Star Trek. La figura di Wyatt Earp ricompare in televisione nella serie tv Deadwood, interpretato da Gale Harold.


== Wyatt Earp nel fumetto ==
Wyatt Earp compare inoltre due volte nella Saga di Paperon de' Paperoni, nel capitolo 8 (L'argonauta del Fosso dell'Agonia Bianca) e nell' 8 bis (La prigioniera del fosso dell'agonia bianca), entrambi ambientati durante la corsa all'oro del Klondike.


== Bibliografia ==


=== Fonti ===
Breakenridge, Billy (1928), Helldorado: Bringing the Law to the Mesquite, Boston, ed. Richard M. Brown, University of Nebraska Press, 1992, ISBN 0-8032-6100-4. Nel volume del ex-aiutante di Behan, la figura di Wyatt Earp viene presentata in chiave apertamente negativa. Il punto di vista di Breakenridge aiuta però notevolmente a stemperare i toni aulici di Lake.
Burns, Walter Noble (1927), Tombstone, an Iliad of the West, ed. Casey Tefertiller, University of New Mexico Press, 1999, ISBN 0-8263-2154-2.
Lake, Stuart (1931), Wyatt Earp, frontier marshal. Prima biografia autorizzata di Wyatt Earp, basata su di un’intervista concessa a Lake da Earp nel 1928. Il volume raccoglie anche i testi dell'autobiografia che Earp dettò nel 1926 a John H. Flood.
(Marcus, Josephine) (1998), I Married Wyatt Earp: The Recollections of Josephine Sarah Marcus Earp, ed. Glenn G. Boyer, University of Arizona Press, ISBN 0-8165-0583-7. Le memorie della moglie di Wyatt Earp, Josephine Marcus.
Turner, Alford E. (1981), The O.K. Corral inquest, College Station (Texas), ISBN 0-932702-16-3. Il volume raccoglie i documenti originali del processo condotto dal giudice di pace Spicer, analizzati ed annotati dell'autore Turner. Viene considerata la più autorevole fonte di informazioni sugli Earp.


=== Studi ===
Gatto, Steve (2002), Johnny Ringo, Lansing, ISBN 0-9720910-1-7.
Gatto, Steve (2000), The Real Wyatt Earp: A Documentary Biography, Silver City, ISBN 0-944383-50-5.
Barra, Allen (1998), Inventing Wyatt Earp: His Life and Many Legends, New York, ISBN 0-7867-0685-6.
Tefertiller, Casey (1997), Wyatt Earp: The Life Behind the Legend, New York, ISBN 0-471-18967-7.
McCool, Grace (1990), GUNSMOKE: The True Story of Old Tombstone, Tucson, ISBN 0-918080-52-5.
Marks, Paula Mitchell (1989), And Die in the West: the story of the O.K. Corral gunfight, New York, ISBN 0-671-70614-4.
Burrows, Jack (1987), John Ringo: The Gunfighter Who Never Was, Tucson, ISBN 0-8165-0975-1.


== Altri progetti ==

 Wikimedia Commons contiene immagini o altri file su Wyatt Earp


== Collegamenti esterni ==
La vera storia di Wyatt Earp su Spaghetti Western
(EN) Wyatt Earp History PageWilly DeVille, nome d'arte di William Paul Borsey Jr. (Stamford, 25 agosto 1950 – New York, 6 agosto 2009), è stato un musicista e cantautore statunitense.
Inizialmente con il suo gruppo Mink DeVille e, in seguito, da solista, DeVille vanta una produzione artistica saldamente ancorata alla tradizione musicale americana. DeVille ha collaborato con numerosi artisti provenienti da campi molto diversi della musica statunitense, fra cui Jack Nitzsche, Doc Pomus, Dr. John, Mark Knopfler, Allen Toussaint, Eddie Bo, Mariachi los Camperos e David Hidalgo.
È scomparso a causa di un cancro al pancreas


== Carriera ==
Willy DeVille nasce come William Borsay a Stamford, nel Connecticut (assumerà il nome di Willy DeVille nel 1975). Sua nonna materna era un'irochese; inoltre, è di discendenza basca e irlandese. Per dirla con le sue parole, "Un po' di questo e un po' di quello; un vero cane randagio" Lascia la scuola al suo decimo anno di studi  e inizia a frequentare il Lower East Side e il West Village, a Manhattan. "Sembrava che non facessi altro che girare senza meta. Volevo suonare, ma non mi sembrava di trovare l'ambiente giusto. C'erano parecchie band di rock psichedelico, ma non erano fatte per me" In questo periodo, gli interessi di DeVille erano indirizzati principalmente verso il blues, e in particolar modo verso John P. Hammond, Muddy Waters e John Lee Hooker.
DeVille lascia allora la sua band "Billy and the Kids" e prova a raggiungere Londra, in cerca di musicisti con le sue stesse idee, ma non riesce a trovarne. Torna quindi a New York, dopo due anni di assenza. La sua band successiva, i "Royal Pythons" ("una gang trasformata in gruppo musicale") rimase un altro tentativo senza successo.
Dopo alcuni pellegrinaggi si ferma a San Francisco, dove forma un gruppo con il bassista Ruben Siguenza e il batterista Tom "Manfred" Allen. Il gruppo suona sotto i nomi di "Billy DeSade & the Marquis" e "The Lazy Eights" prima di trovare il nome "Mink DeVille". Dopo un po' di tempo DeVille porta la band a New York, dove viene assunto il chitarrista Louis X. Erlanger, le cui abilità nel campo degli arrangiamenti aiutano ulteriormente il processo di perfezionamento del sound del gruppo. Nel 1981, quando esce il quarto album dei "Mink DeVille", Coup de Grâce, tutti i componenti originali del gruppo, escludendo Willy, se ne sono già andati. Nel 1987 DeVille inizia a registrare sotto il proprio nome.
DeVille ha recitato in due film negli anni ottanta, rivestendo prima il ruolo di un truffatore in "Va Banque" (1986) e poi di una guardia del corpo in "Homeboy", nel 1988. Nel corso della sua vita ha sofferto a lungo di dipendenza da droga, cosa che ha danneggiato seriamente la sua carriera. Possedeva abitazioni a New Orleans e nel Mississippi.
Una sua canzone, Demasiado corazón, è stata scelta come sigla della trasmissione televisiva italiana Zelig.
Il suo gruppo, inoltre, ha suonato a lungo al CBGB, lo storico nightclub newyorkese in cui ebbe origine il punk rock intorno agli anni settanta. A New Orleans, luogo in cui si trasferì nel 1988, diede un contributo importante al tentativo di dare nuova importanza al R&B locale. I suoi testi profondi e i legami con i ritmi tipici della musica latina hanno portato alla definizione di un nuovo genere di musica, chiamata Ispanico-americana. Ha raggiunto la notorietà in Europa, mentre non fu particolarmente conosciuto negli Stati Uniti.
Nel 1994 è ospite musicale in una puntata della trasmissione satirica Tunnel con Serena Dandini (dove poco tempo prima lo avevano preceduto i Nirvana) ed esegue Cadillac Walk, prestandosi poi per qualche istante ai siparietti scherzosi di Corrado Guzzanti, Adolfo Margiotta, Maurizio Crozza e Carla Signoris.


== Riconoscimenti ==
Il critico Robert Palmer nel 1980 ha scritto: "DeVille è un cantante magnetico, ma la sua importante presenza scenica maschera un'acuta intelligenza musicale; le sue canzoni e i suoi arrangiamenti sono ricchi di ritmi etnici e richiami alla musica blues, ma, nonostante la loro lontananza, questi due generi riescono a fondersi insieme perfettamente. Incarna alla perfezione il groviglio di contraddizioni tipico di New York, componendo al contempo musica idiomatica, nel suo senso più ampio, e incredibilmente originale."


== Discografia ==


=== Con i Mink DeVille ===
1977: Cabretta (in Europe); Mink Deville (in the U.S.) (Capitol)
1978: Return to Magenta (Capitol)
1980: Le Chat Bleu (Capitol)
1981: Coup de Grâce (Atlantic)
1983: Where Angels Fear to Tread (Atlantic)
1985: Sportin' Life (Polydor)


=== Solista ===
1987: Miracle (Polydor)
1990: Victory Mixture (Sky Ranch) 1990 (Orleans Records)
1992: Backstreets of Desire (Fnac Music) (Rhino, 1994)
1993: Willy DeVille Live (Fnac Music)
1995: Big Easy Fantasy (New Rose)
1995: Loup Garou (EastWest) (Discovery, 1996)
1999: Horse of a Different Color (EastWest)
2002: Acoustic Trio Live in Berlin (Eagle)
2004: Crow Jane Alley (Eagle)
2008: Pistola (Eagle)


== Note ==
^ Addio a De Ville, «mariachi» del rock in Corriere della Sera, 7 agosto 2009. URL consultato l'11-11-2010.
^ Vedi Marcus, Richard (2006) “Intervista a Willy DeVille.”
^ Vedi Rhodes, Dusty (1978) “Issue 13: Mink DeVille: Smooth Running Caddy: The Tale of the Mink.” Rock Around the World. DeVille dice: "Sono sempre stato considerato un idiota... non sono mai andato bene a scuola... ero sempre stato visto come un "diverso" "
^ Rhodes, Dusty (1978) “Issue 13: Mink DeVille: Smooth Running Caddy: The Tale of the Mink.” Rock Around the World.
^ Marcus, Richard (2006) “Interview: Willy DeVille.” Leap in the Dark (un blog)
^ Harris, Craig (2006) "Willy DeVille: Biography." All Music Guide. Retrieve 1-29-08
^ Marcus, Richard (2006) “Interview: Willy DeVille.” Leap in the Dark (a blog)
^ FaceCulture Interview (June 7, 2006) Willy DeVille: Willy about funerals, songwriting, second sight, his grandmother and reading crystal balls!!. FaceCulture.com.
^ Il termine "Spanish-Americana" compare nel MySpace di DeVille.
^ Palmer, Robert (18 settembre 1980) "Pop: Willy DeVille Band." New York Times; p. C32.


== Altri progetti ==

 Wikimedia Commons contiene immagini o altri file su Willy DeVilleWilliam Daniels (Brooklyn, 31 marzo 1927) è un attore e doppiatore statunitense.


== Biografia ==
Nato nel quartiere newyorkese di Brooklyn, conseguì la laurea alla Northwest University nel 1949. Nel 1951 si sposò con l'attrice Bonnie Bartlett, da cui avrà due figli.
Dal 1999 al 2001 venne nominato a presiedere uno dei più importanti sindacati statunitensi per attori, lo Screen Actors Guild (SAG).
Negli Stati Uniti è noto principalmente per aver dato la voce a KITT, l'automobile futuristica presente nella serie TV Supercar (Knight Rider). Inoltre ha partecipato a Crescere, che fatica! (Boy Meets World), una serie televisiva per ragazzi prodotta dalla Disney, ed ha interpretato il Dottor Mark Craig nel telefilm St. Elsewhere, ruolo che gli ha permesso di ottenere due Emmy.


== Filmografia parziale ==


=== Cinema ===
Ladybug Ladybug, regia di Frank Perry (1963)
L'incredibile Murray - L'uomo che disse no (A Thousand Clowns), regia di Fred Coe (1965)
Due per la strada (Two for the Road), regia di Stanley Donen (1967)
La folle impresa del dottor Schaefer (The President's Analyst), regia di Theodore J. Flicker (1967)
Il laureato (The Graduate), regia di Mike Nichols (1967)
L'investigatore Marlowe (Marlowe), regia di Paul Bogart (1969)
1776, regia di Peter H. Hunt (1972)
Perché un assassinio (The Parallax View), regia di Alan J. Pakula (1974)
Bentornato, Dio! (Oh, God!), regia di Carl Reiner (1977)
Un tipo straordinario (The One and Only), regia di Carl Reiner (1978)
Sunburn - Bruciata dal sole (Sunborn), regia di Richard C. Sarafian (1979)
Laguna blu (The Blue Lagoon), regia di Randal Kleiser (1980)
Reds, regia di Warren Beatty (1981)
Appuntamento al buio (Blind Date), regia di Blake Edwards (1987)
La piccola fiammiferaia (The Little Match Girl), regia di Michael Lindsay-Hogg – film TV (1987)
Alibi seducente (Her Alibi), regia di Bruce Beresford (1989)
Lame della gloria (Blades of Glory), regia di Josh Gordon, Will Speck (2007)


=== Televisione ===
Capitan Nice (Captain Nice) – serie TV, 15 episodi (1967)
The Adams Chronicles (1976) - Miniserie TV
Agenzia Rockford (2 episodi, 1976) - Serie TV
L'incredibile Hulk (The Incredible Hulk) (1 episodio, 1977)
Soap (1 episodio, 1978) - Serie TV
Galactica 1980 (2 episodi, 1980) - Serie TV
Quincy, M.E. (3 episodi, 1976-1980) - Serie TV
Freebie e Bean (Freebie and the Bean) – serie TV, 4 episodi (1980-1981)
Supercar (Knight Rider) (1982-1986) - Serie TV
A cuore aperto (1982-1988)
Crescere, che fatica! (Boy Meets World) (1993-2000) - Serie TV
Scrubs (1 episodio, 2001) - Serie TV
I Simpson (2 episodi, 1998-2004) - Serie TV
Il re delle regine (The king of Queens) (1 episodio, 2004) - Serie TV
Kim Possible (Kim Possible) (1 episodio, 2004) - Serie TV animata
Le tenebrose avventure di Billy e Mandy (The Grim Adventures of Billy & Mandy) (1 episodio, 2005) - Serie TV animata
The Closer (2 episodi, 2006) - Serie TV
Grey's Anatomy (5 episodi, 2012) - Serie TV
Girl Meets World (2014) - Serie TV


== Doppiatori italiani ==
Romano Malaspina in Capitan Nice
Stefano Sibaldi in Il laureato
Rodolfo Traversa in Laguna blu
Paolo Lombardi in Appuntamento al buio
Carlo Reali in Alibi seducente


== Altri progetti ==

 Wikimedia Commons contiene immagini o altri file su William Daniels


== Collegamenti esterni ==
(EN) William Daniels in Internet Movie Database, IMDb.com Inc.Walter Elias "Walt" Disney (Chicago, 5 dicembre 1901 – Burbank, 15 dicembre 1966) è stato un imprenditore, produttore cinematografico, regista e animatore statunitense. Annoverato come uno dei principali cineasti del XX secolo, riconosciuto come il padre dei film d'animazione, Walt Disney ha inoltre creato Disneyland, il primo e più famoso dei parchi a tema.
Walt Disney è altresì noto per la sua grande abilità nella narrazione di storie, per essere stato una grande star televisiva e uno dei più grandi artisti del XX secolo nel campo dell'intrattenimento; il suo contributo più grande alla settima arte risiede però probabilmente nell'aver portato allo stato dell'arte il rapporto fra immagine e musica. Con i suoi collaboratori ha creato molti dei più famosi personaggi dei cartoni animati del mondo; uno di questi, Topolino, è secondo molti il suo alter ego. Inoltre detiene tutt'oggi il record di nomination di suoi film all'Oscar (59 in totale, di cui 22 vinti più altri 4 alla carriera).


== Origini del nome e della famiglia ==
Il cognome di famiglia è l'anglicizzazione di d'Isigny, derivante da Isigny-sur-Mer, villaggio della Francia settentrionale dove viveva Hugues D'Isigny. Questi, insieme al figlio Robert, si spostò in Inghilterra, dove si stabilirono. Nel 1834 due suoi discendenti da Liverpool si trasferirono negli Stati Uniti, dove, nel 1888, Elias Disney (1859-1941), loro nipote, sposò Flora Call (1868-1938): saranno i futuri genitori di Walt.


== 1901-1919: infanzia ==


=== Nascita e trasferimenti ===
Walter Elias Disney Junior nacque quarto di cinque figli a Chicago da Flora Call ed Elias Disney. Il padre era di discendenza irlandese e canadese, la madre di discendenza tedesca. Ereditò il secondo nome dal padre, mentre il primo da quello di un caro amico dei genitori, il reverendo Walter Parr, che lo battezzò l'8 giugno 1902 nella St. Paul Congregational Church di Chicago. Nel dicembre 1903 nacque la sorella di Walt, Ruth Flora Disney.
Nel 1906, la sua famiglia si trasferì a Marceline (Missouri), vicino allo zio Robert Disney, dove acquistarono una fattoria di 200 ettari per 3.000 dollari. Walt cominciò a frequentare la scuola elementare di Marceline solo all'età di otto anni, in modo da andarci con la sorella. La fattoria fu venduta nel 1909 poiché il padre si ammalò e non poté più farsi carico dei lavori. La famiglia visse in affitto fino al 1910, quando traslocarono a Kansas City per ricongiungersi con i fratelli maggiori di Walt, Herbert e Raymond.
Walt e suo fratello Roy lavorarono nel tempo libero nell'impresa paterna di distribuzione di giornali, per contribuire ogni fine mese alle spese della famiglia. Secondo gli archivi della scuola pubblica regionale di Kansas City, Walt seguì i corsi della scuola secondaria di Benton dal 1911 e si diplomò l'8 giugno 1917. Contemporaneamente, Walt Disney si iscrisse ad uno dei corsi dell'Art Institute of Chicago. Quando terminò il collegio con la sorella, Roy lavorò per un certo periodo di tempo nella fattoria dello zio Robert e, in seguito, in una banca, sempre per poter essere di aiuto alla famiglia.
Sembra che durante un'estate tra il 1911 e il 1917 Walt Disney, grazie allo zio Michael Martin, ingegnere delle ferrovie, lavorò come venditore a bordo dei treni della Missouri Pacific Railroad. Il suo compito consistette nella vendita di giornali, dolciumi, frutta e bibite. Sarebbe stata questa esperienza a fargli nascere la passione per i treni a vapore.


=== La prima guerra mondiale ===

Nel 1917, mentre in Europa imperversa la prima guerra mondiale, Elias acquistò una fabbrica di gelatina a Chicago. Walt preferisce invece restare a Kansas City dove, grazie al fratello Roy, trova un lavoro come venditore sui treni che gli permette di viaggiare molto. In autunno, grazie ad un trasferimento, raggiunge la famiglia a Chicago. Entra quindi nel liceo McKinley, dove si occupa delle illustrazioni del giornalino scolastico degli alunni intitolato The Voices. Durante l'estate, sebbene distribuisca giornali e corrispondenza per la posta e vada al cinema alla sera con delle ragazze, un pensiero lo assilla: "vincere la guerra".
Nel frattempo, a 16 anni, Walt lascia la scuola e si impegna come autista volontario di ambulanze durante la prima guerra mondiale, dopo aver modificato, con l'aiuto di un amico, la data di nascita indicata sul passaporto in modo da poter essere reclutato. Fa parte della divisione delle ambulanze della Croce Rossa statunitense in Francia fino al 1919. Walt si ricongiunge prima con la famiglia a Chicago nell'autunno di quell'anno, poi a Kansas City con suo fratello Roy, congedato dalla marina militare statunitense.


== 1920-1937: il pioniere dell'animazione ==


=== Gli studi d'animazione di Kansas City ===
Walt Disney torna negli Stati Uniti d'America e comincia a cercare lavoro. Ha sempre voluto realizzare dei film e si è persino candidato per lavorare per Charlie Chaplin. Presso l'agenzia pubblicitaria Pesman-Rubin Commercial Art Studio, percependo 50 dollari al mese, dove si occupa del programma settimanale del Newman Theatre.
È durante questa sua prima esperienza lavorativa che incontra un talentuoso animatore suo coetaneo, Ubbe Ert Iwerks, il quale poi cambierà il proprio nome in Ub Iwerks. Con lui nel gennaio 1920 fonda la società Iwerks-Disney Commercial Artists. La società si trova in difficoltà, ma presto i due verranno contattati dalla «Kansas City Film Ad Company», una società di filmati pubblicitari di Kansas City, che commissiona loro delle animazioni pubblicitarie per i cinema locali. Tuttavia, le animazioni della Kansas City Film Ad Company erano tutt'altro che innovative poiché le immagini venivano semplicemente ritagliate su carta. Walt invece iniziò a fare degli esperimenti in un garage per i quali si fece prestare una vecchia cinepresa.
All'epoca Disney si presentava come un giovane imprenditore nel campo dell'animazione e il suo biglietto da visita, che lui stesso aveva illustrato ad un tavolo da disegno, recitava: «Walt Disney. Cartoonist. Comic Cartoons. Advertising Cartoons. Animated Motion Picture Cartoons». A detta degli studiosi Russell Merritt e J.B. Kaufman, con questa immagine «dava un aspetto più professionale al mestiere dell'animatore, più lontano dall'immagine del mago» che per esempio si attribuiva Winsor McCay con Gertie il dinosauro. L'autoritratto e la caricatura che Disney si fece per questo biglietto, presente anche nei titoli dei Newman Laugh-O-Grams, lo mostra giovane, impacciato e impegnato al punto tale da non avere tempo di andare dal parrucchiere, con i fogli volanti su tutto il tavolo da disegno. Per Merritt e Kaufman, Disney era molto attento all'immagine di lui che coltivava all'epoca.
Le animazioni pubblicitarie non bastano più a Walt; nel tempo libero comincia a creare autonomamente dei filmati che vende alla «Newman Theater Company» e che sono chiamati Newman Laugh-O-Grams. Sebbene durino solo un minuto, piacciono molto al pubblico perché trattano problemi locali e criticano i politici locali.
Nel 1922, Disney lancia la Laugh-O-Gram Films, che produce dei cortometraggi animati ispirati alle fiabe popolari e alle storie per bambini. Tra i dipendenti vi sono Ub Iwerks, Hugh Harman, Rudolph Ising, Carmen Maxwell e Friz Freleng. I cortometraggi sono ben accolti nella regione di Kansas City, ma i costi superano le entrate. Dopo aver creato un ultimo cortometraggio con la tecnica della live action, il cartone animato Alice's Wonderland, lo studio dichiara fallimento nel luglio 1923. Il fratello di Walt, Roy Oliver, lo invita a trasferirsi ad Hollywood. Quando Walt riesce a trovare abbastanza denaro per comprarsi un biglietto ferroviario di sola andata per la California, lascia i propri collaboratori ma porta con sé Alice's Wonderland, che era appena stato completato. Si dice che Walt sia partito con soli 40 dollari in tasca e che abbia promesso ai collaboratori di aiutarli a venire in California.


=== Alice Comedies: un contratto e un nuovo studio in California ===
Disney si mette in affari con il fratello Roy Oliver nel campo dell'animazione: nascono così nel garage del loro zio Robert i Disney Brothers Studio. Ottengono un contratto con Margaret Winkler, distributore di diritti di New York, fidanzata di Charles Mintz. Winkler e Mintz già distribuivano la serie Felix the Cat.
Virginia Davis, protagonista di un film dal vivo tratto da Alice nel Paese delle Meraviglie, e Ub Iwerks vengono chiamati da Mintz e Winkler e lasciano così il Kansas. Il 16 ottobre 1923 Disney firma con loro un contratto per realizzare dodici film. Nel 1926 i Disney Brothers Studio cambiano nome in Walt Disney Studio, per poi diventare Walt Disney Productions nel 1928. Lillian Bounds, una delle dipendenti dello studio con mansioni di intercalatrice/assistente animatore, sposa Walt Disney il 13 luglio 1925.
Le Alice Comedies hanno un discreto successo. Dawn O'Day e Margie Gay vestono i panni di Alice dopo la defezione di Virginia Davis voluta dai genitori di lei a causa di un assegno a vuoto. Anche Lois Hardwick la sostituisce per un breve tempo. Fino alla fine della serie nel 1927, il soggetto sarà sempre più incentrato sui personaggi animati, soprattutto un gatto chiamato Julius che ricorda Felix the Cat, e meno sul personaggio di Alice. La serie diventa sempre più simile alle altre produzioni che non usano attori reali.


=== Oswald The Lucky Rabbit ===
Nel 1927, Charles Mintz sposa Margaret Winkler e assume il controllo della società della moglie. Decide di produrre una nuova serie di cartoni animati che verrà distribuita dalla Universal Pictures. La nuova serie, Oswald the Lucky Rabbit (Oswald il coniglio fortunato), riscuote un buon successo e il personaggio di Oswald diventa un'icona popolare. Gli studi della Disney vengono ampliati e Walt assume Harman, Ising, Maxwell e Freleng, venuti da Kansas City.
Nel febbraio 1928, Disney si reca a New York per ottenere da Mintz una quota maggiore di guadagni per ogni film. Invece, con suo grande stupore, Mintz gli annuncia non solo di dover al contrario ridurgli la quota versata, ma anche che la maggior parte dei principali animatori di Walt (come Harman, Ising, Maxwell e Freleng, ma non Ub Iwerks) ha un contratto con Mintz. Quest'ultimo aggiunge che avrebbe creato un proprio studio se Disney non avesse accettato di ridurre i costi di produzione.
Oltre a ciò, è Universal e non Disney a detenere il marchio commerciale di Oswald e perciò può produrre film senza Disney. Disney rifiuta l'offerta e perde la maggior parte dei suoi collaboratori. Così, insieme a Iwerks ed altri pochi fedeli, comincia segretamente a lavorare su un nuovo personaggio che sostituisca Oswald (Topolino). Gli animatori che abbandonano Disney diventano il nocciolo duro dello studio Winkler, diretti da Mintz e dal cognato George Winkler.
Disney non dimenticherà mai questo colpo basso e da allora protesse i propri diritti su ogni sua creazione.
In seguito, gli studi Winkler chiudono dopo la decisione di Universal di far produrre i cartoni animati di Oswald a una divisione interna diretta da Walter Lantz. Mintz concentra la propria attenzione sugli studi che producono i film di Krazy Kat, che diventano poi Screen Gems. Harman, Ising, Maxwell e Freleng decidono di mettersi in proprio e formano la Arabian Nights Cartoon Studio, poi Harman-Ising Studio. Vendono Bosko, un personaggio simile a Oswald, a Leon Schlesinger e alla Warner Bros.. Poi iniziano a lavorare sui primi episodi della serie Looney Tunes.
La Walt Disney Company ha riottenuto i diritti su Oswald The Lucky Rabbit grazie a un accordo del 13 febbraio 2006 dopo che un commentatore sportivo ha lasciato la ESPN per passare al canale NBC, affiliato a Universal. Il coniglio sarà uno dei protagonisti della platform esclusiva Wii Epic Mickey, sviluppato dal nuovo team di Warren Spector


=== La nascita di Topolino ===
Secondo la leggenda, in viaggio su un treno da New York a Los Angeles Walt disegna un personaggio ispirato a Oswald il coniglio, ma senza orecchie a penzoloni, e quindi più facile da disegnare. Aggiungendo più tardi a matita orecchie tonde e una semplice coda crea un personaggio più simile a un topo: era nato Mortimer Mouse. Ub Iwerks in seguito avrebbe solo leggermente rielaborato il personaggio per giungere al risultato definitivo a tutti ormai noto.
La verità però sembra discostarsi dalla leggenda: sembra che Walt elabori la personalità del personaggio mentre Ub ne sviluppi l'aspetto fisico.
Ribattezzato da Lillian Disney Mickey Mouse perché suonava più carino (liberamente tradotto in Topolino in lingua italiana), il personaggio debutta nel cortometraggio L'aereo impazzito, che come tutte le opere precedenti di Disney è un film muto.
Non essendo riuscito a trovare un distributore interessato né a L'aereo impazzito, né al suo seguito Topolino gaucho, Disney capisce che a questi film manca qualcosa. L'autunno dell'anno precedente, il 1927, la Warner Bros aveva sfornato un film rivoluzionario, The Jazz Singer (Il cantante di jazz), il primo film con il sonoro. Disney allora pensa di creare un cartone animato di Topolino con il sonoro intitolato Steamboat Willie.
Disney deve vendere l'auto per procurarsi il denaro necessario al film. Pat Powers, un uomo d'affari, fornisce a Disney la distribuzione e il Cinephone, un sistema di sincronizzazione sonora ottenuto di contrabbando.


=== Il primo cartone animato con il sonoro sincronizzato Disney ===
Il 18 novembre 1928 al Colony Theater di New York, Steamboat Willie viene proiettato per il pubblico: si tratta del primo cartone animato con il sonoro sincronizzato prodotto da Disney. Questa data sancisce la nascita non solo di Topolino ma anche di Minnie Mouse (Minni in italiano) e di Bootleg Pete (Gambadilegno in italiano). Steamboat Willie riscuote un enorme successo.
L'aereo impazzito e Topolino gaucho vengono pubblicati nuovamente, ma con l'aggiunta del sonoro e tutti i successivi cartoni animati di Topolino saranno accompagnati dall'audio. Fino al 1947, sarà lo stesso Disney ad interpretare la voce inglese di Topolino.


=== Le Sinfonie allegre (Silly Symphonies) ===
Nel 1929, forte del successo della serie Topolino, Walt Disney decide di produrre una nuova serie. Dopo aver assoldato il compositore Carl Stalling, grazie alla sua influenza il tema dei cortometraggi si trasforma in cartoni animati musicali chiamati Silly Symphonies, Sinfonie allegre in Italia. Questa serie debutta con The Skeleton Dance, ispirato al pezzo di Camille Saint-Saëns. Quello stesso anno Disney autorizza l'uso delle proprie creazioni (soprattutto Topolino) su dei prodotti derivati come dei block-notes. Deve essere creata la Walt Disney Entreprises per gestire il marchio.
Nonostante il grande successo delle due serie, la quota che gli studi Disney percepiscono da Pat Powers non viene aumentata. Nel 1930, Disney firma un nuovo contratto di distribuzione con Columbia Pictures, abbandonando così Powers e Ub Iwerks, che era stato tentato da un contratto in esclusiva con Powers.
Ub Iwerks è ormai a capo del suo Iwerks Studio, di scarso successo e finanziato da Powers. Dopo un passaggio alla Columbia Pictures, tornerà alla Disney nel 1940, nella divisione ricerca e sviluppo. Ub è uno dei pionieri di molti processi cinematografici e tecnologici specialistici dell'animazione.
Nel 1931, Topolino compare in dodici film, tra cui Topolino a caccia dove Pluto adotta il suo nome definitivo. Quanto alle Sinfonie allegre, ne La gallinella saggia (The Little Hen) si può notare il precursore del futuro Paperino. Delle Sinfonie allegre fa parte I tre porcellini del 1933, dove il porcellino saggio, visto come lo statunitense alacre, lungimirante e coraggioso si scontra con il lupo cattivo, rappresentazione della difficile congiuntura economica degli Stati Uniti a quei tempi; l'intenzione era quella di creare personaggi simili nell'aspetto ma diversi nel carattere.
Nel 1932, Topolino diventa il personaggio più noto dei cartoni animati e molti studi concorrenti come Van Beuren e Screen Gems creano dei cloni di Topolino per sfruttare la scia del successo Disney.
Dopo esser passato dalla Columbia alla United Artists, nel 1932 Walt comincia a produrre le Sinfonie allegre con il nuovissimo procedimento Technicolor, che permette di usare tutto lo spettro dell'arcobaleno trasformando le pubblicità del tempo in un mondo a colori.


=== Il primo cartone animato a colori ===
Il primo cartone animato a colori è Silly Symphony, Flowers and Trees appena terminato ma in bianco e nero. Disney ottiene l'esclusiva di due anni sul procedimento a colori.
Nel 1932 Flower and Trees vince il primo Oscar del cinema dell'Academy Award per il migliore cortometraggio con i cartoni animati come tema. Lo stesso anno Disney riceve un altro Oscar ad honorem per la creazione di Topolino, la cui serie nel 1935 diventa a colori. Disney lancia in rapida successione altre serie che ruotano attorno ai personaggi di Paperino e Pluto.


=== I primi giornalini ===
Disney autorizza ulteriormente molti prodotti derivati: come i fumetti su Topolino, che da giornali di grande formato diventano poi giornalini.
Il primo giornale di Topolino viene pubblicato in Italia alla fine del 1932.


== La depressione e la vacanza ==
Dal 1930 aumentano esponenzialmente i successi cinematografici e commerciali di Walt, ma la necessità di ricorrere a nuove tecniche non permette di riassorbire i debiti contratti da Walt e Roy Oliver. Walt cade in depressione nel 1931 e, per ordine del medico, parte in vacanza con la moglie Lilly. Ritorna ben riposato dopo aver visitato Washington ed aver fatto una crociera nei Caraibi.


== La passione per lo sport ==
Una volta tornato si iscrive all'Athletic Club di Hollywood dove pratica equitazione e golf. Nel 1932, spinge i suoi collaboratori a giocare a baseball e alcuni lo seguono nella sua passione, il polo.


== Walt e le figlie ==
Nonostante fosse cocreatore e produttore di Topolino, Disney è tanto celebre quanto il suo topo, mentre la sua vita privata è molto meno nota. Uno dei suoi più grandi desideri era di avere un figlio, possibilmente maschio, come suo fratello Roy Oliver e la moglie Edna, che il 10 gennaio 1930 diventano genitori di Roy Edward Disney. Comunque Walt e Lillian tentarono senza successo. Alla fine, Lillian partorì una bambina, Diane Marie il 19 dicembre 1933 (morta nel 2013) e la coppia decise di adottarne un'altra, Sharon Mae, nata il 21 dicembre 1936.


== L'idea del primo lungometraggio ==
Gli studi continuano a produrre cortometraggi ad un ritmo forsennato; Topolino e Sinfonie allegre sono due delle serie più famose del cinema. I guadagni derivanti dalle serie sono appena soddisfacenti per Disney, che riesce a mandar avanti gli studi senza però creare dei veri e propri utili. Walt decide allora di produrre un lungometraggio e una sera del 1934 con i suoi animatori, guarda un film muto che aveva visto da bambino: Biancaneve con Marguerite Clark.


== 1937-1954: I lungometraggi ==


=== La «pazzia di Disney»: Biancaneve e i sette nani ===
Tra il 1934 e il 1937, gli studi Disney usano soprattutto le Sinfonie allegre come banco di prova per le tecniche necessarie per realizzare Biancaneve.


==== La ricerca di nuove tecniche ====
Walt chiama un professore di disegno del Chouinard Art Institute, Don Graham, perché dia delle lezioni ai membri degli studi. Il corso e gli altri sviluppi permettono di migliorare la qualità degli studi e di far sì che il lungometraggio abbia il valore qualitativo voluto da Walt.
I primi esperimenti riguardano: l'animazione realistica degli esseri umani, l'animazione di personaggi distinti, gli effetti speciali e l'uso di processi specialistici e propri solo dell'animazione.


==== Effetto di profondità ai cartoni animati ====
Nasce così The Old Mill (Il vecchio mulino), il primo film realizzato con la cinepresa a piani multipli inventata da Bill Garity, tecnico degli studi Disney, la quale permette di dare un vero effetto di profondità ai cartoni animati. Sono soprattutto coloro che collaborano a questo film che lavoreranno poi su Biancaneve. Va ricordato, inoltre, che nel settembre 1937, della distribuzione non si occupa più la United Artists, bensì la RKO.


==== Reazioni al progetto ====
Quando il resto dell'industria cinematografica viene a sapere dei progetti di Disney di produrre un lungometraggio animato su Biancaneve, i concorrenti definiranno quell'idea la «pazzia di Disney», convintissimi che il progetto li porterà al fallimento. Sia Lillian sia Roy cercano quindi di convincere Walt a rinunciare al progetto, ma Walt non li ascolta e continua comunque.


==== Produzione ====
Biancaneve e i sette nani è il titolo scelto per il film ed è in piena produzione dal 1935 fino all'estate del 1937, quando gli studi sono a corto di denaro. Per trovare i finanziamenti necessari per concludere Biancaneve, Disney deve mostrare un estratto non terminato del film ai responsabili finanziari della Bank of America: i fondi gli vengono concessi. Il film completo debutta al Carthay Circle Theater di Hollywood il 21 dicembre 1937. Alla fine della proiezione il pubblico gli rende omaggio con una standing ovation.
È stato anche il primo lungometraggio animato in inglese e in Technicolor. Biancaneve è distribuito nel febbraio 1938 da RKO Radio Pictures. Il film diventa il più redditizio dell'anno (1938) ed incassa più di otto milioni di dollari del tempo (pari a 98 milioni di dollari di oggi) quando fu originalmente proiettato. Il successo di Biancaneve permette a Disney di costruire a Burbank un nuovo complesso in stile campus universitario per ospitare i Walt Disney Studios, che aprono il 24 dicembre 1939. I vecchi studi di Hyperion Avenue sono prima venduti e poi demoliti per fare largo a un supermercato. La squadra di animatori della Disney aveva appena concluso Pinocchio, e stava continuando il lavoro su Fantasia e su Bambi; mentre le squadre dei cortometraggi lavorano sulle serie di Topolino, Paperino, Pippo e Pluto, finendo al contempo le ultime Sinfonie allegre.


=== Il periodo bellico e la tournée in America latina ===
Dopo Biancaneve, nei cinema nel 1940 approdano Pinocchio e Fantasia; entrambi i cartoni sono deludenti dal punto di vista finanziario (Pinocchio è costato il doppio di Biancaneve). Uscito il 7 febbraio a New York, Pinocchio riceve un'ottima accoglienza del pubblico, ma l'Europa in guerra non può far guadagnare Disney e le pressioni finanziarie sul mercato statunitense riducono ancora di più i guadagni. Fantasia, proiettato il 13 novembre 1940 al Colony Theatre di Broadway, permette soprattutto che venga riconosciuto artisticamente il valore del lavoro degli studi di Disney.
Nel 1941, Disney è contattato dal dipartimento di Stato guidato da Nelson Rockefeller per rappresentare gli Stati Uniti in America latina e per «lottare contro il nazismo». Disney non apprezza l'idea di compiere un viaggio diplomatico né tanto meno di effettuare un lavoro di propaganda politica, tuttavia accetta per occupare i propri artisti e trovare nuove fonti d'ispirazione.
Disney risponde anche alla richiesta del pubblico di vedere le quinte dei suoi studi producendo Il drago riluttante, un documentario che unisce immagini reali e cartoni animati, conservando così il posto di lavoro dei suoi dipendenti negli Stati Uniti.
Allo stesso modo nel 1941 Walt decide di partecipare allo sforzo bellico e con Lockheed Martin realizza un cartone animato istruttivo per mostrare ai neoassunti delle aziende i metodi di ribaditura degli aerei: si tratta di Four Methods of Flush Rivetting, che sarà a lungo classificato come top secret. Al contempo, molti reggimenti o squadriglie statunitensi chiedono agli studi di produrre dei distintivi con i personaggi Disney.
Si prevede che il film a basso costo Dumbo dovrà far guadagnare molto, ma durante la produzione la maggior parte di coloro che lavorano al cartone avanzano rivendicazioni, soprattutto relative alle condizioni del rapporto tra Disney e i suoi artisti. Si tratta del primo sciopero degli studi.
Poco dopo la sua uscita nell'ottobre 1941, Dumbo diventa un grande e redditizio successo, ma gli Stati Uniti entrano in guerra nella seconda guerra mondiale. L'esercito statunitense requisisce la maggior parte degli edifici degli studi Disney e chiede ai dipendenti Disney di creare film d'intrattenimento e d'istruzione per i militari, nonché film di propaganda come Der Fuehrer's Face o il lungometraggio Victory Through Air Power, entrambi usciti nel 1943.
I film militari fanno guadagnare poco e Bambi non ha successo quando esce nell'aprile 1942. Disney fa uscire ancora nelle sale con successo Biancaneve nel 1944, inaugurando la tradizione delle riedizioni, ogni sette anni, dei film Disney negli Stati Uniti.
Le compilation di film, contenenti diversi cortometraggi, vengono create e proposte al cinema durante tutto questo periodo. Le principali sono quelle frutto della tournée in America latina, Saludos Amigos (1942), il seguito I tre caballeros (1945), e I racconti dello zio Tom, il primo film Disney contenente attori in carne e ossa, uscito nel 1946; si possono anche aggiungere Tanto caro al mio cuore del 1948 e Le avventure di Ichabod e Mr. Toad (The Adventures of Ichabod and Mr. Toad) del 1949. Quest'ultimo contiene solo due parti: la prima si basa sulla Leggenda della valle addormentata di Washington Irving e la seconda, su un estratto di The Wind in the Willows intitolato The Adventures of Mr Toad di Kenneth Grahame.
Alla fine degli anni quaranta, gli studi trovano denaro e animatori a sufficienza per continuare a produrre lungometraggi come Alice nel Paese delle Meraviglie o Le avventure di Peter Pan, interrotto durante gli anni della guerra. Gli studi iniziano anche a lavorare su Cenerentola e su una serie di documentari sugli animali, intitolata La natura e le sue meraviglie (True-Life Adventures), e nel 1948 con Seal Island. Sembra che a Walt l'ispirazione venne da un viaggio nell'agosto 1948 in Alaska.


=== Un capitolo controverso ===
Nel 1947, durante i primi anni bui della Guerra fredda, Walt Disney deve comparire davanti alla Camera del Comitato delle Attività Non-Americane e denuncia vari suoi dipendenti come simpatizzanti comunisti. Alcuni storici ritengono che si tratti solo di animosità che risale agli scioperi del 1941 agli studi Disney; il malcontento e la diffidenza di Disney nei confronti dei sindacati possono anch'essi aver contribuito alle sue testimonianze.
L'ipotesi che Disney avesse simpatie filocomuniste, avanzata dopo un'errata lettura di alcuni dati dell'FBI, si è rivelata inconsistente; è certo invece che nei suoi primi anni di attività fosse vicino al Partito Democratico ed all'amministrazione Roosevelt, e che poi si sia gradualmente spostato verso quello Repubblicano. Il padre di Disney, peraltro, era un convinto socialista che ha educato i figli con i suoi principi politici.
Una serie di gravi accuse contro Walt Disney, tra cui quelle di essere stato antisemita, simpatizzante nazista e agente in incognito dell'FBI, furono raccolte e divulgate da un biografo di Disney nel 1993 in un libro che ebbe larga eco. Tali accuse furono tutte smentite da familiari, ex collaboratori di Disney ed ex agenti dell'FBI in un ampio e circostanziato dossier, destinato alla difesa legale della memoria di Walt Disney, preparato dalla moglie e dalla figlia di lui e rimasto finora inedito.


== 1955-1966: Parchi a tema e oltre ==


=== Carolwood Pacific Railroad ===
Nel 1949, Disney e la sua famiglia si trasferiscono in una nuova casa su un grande appezzamento di terreno nel distretto di Holmby Hills di Los Angeles. Disney può assecondare una delle proprie passioni: le ferrovie in miniatura; con l'aiuto di un amico, Ward Kimball, e della moglie Betty, proprietari di un treno privato nel loro giardino, Disney sviluppa i progetti e comincia subito a costruire il proprio treno in miniatura in giardino. Il nome della ferrovia, Carolwood Pacific Railroad, deriva dal vecchio indirizzo di Walt, in via Carolwood Drive. In onore della moglie chiama Lilly Belle la locomotiva a vapore costruita da Roger E. Broggie, un membro gli studi Disney.


=== La creazione di Disneyland ===
Durante un viaggio d'affari a Chicago alla fine degli anni quaranta, Disney disegna i progetti per una sua idea, un parco divertimenti dove prevede che i suoi dipendenti passino del tempo coi figli. Le idee che sviluppa diventano un concetto di sempre maggiore portata, Disneyland. Disney trascorre cinque anni a migliorare Disneyland e deve creare una nuova filiale della sua società, chiamata WED Enterprises, per ideare e costruire il parco. La filiale è costituita da un gruppetto di suoi dipendenti degli studi Disney che aderiscono al progetto di sviluppo di Disneyland in qualità di ingegneri e pianificatori e sono soprannominati Imagineers.
Quando Walt presenta il suo progetto agli Imagineers dice: «Voglio che Disneyland sia il luogo più meraviglioso della terra e che un treno faccia il giro del parco». Il fatto di divertire le proprie figlie e gli amici nel suo giardino facendo loro fare dei giri sul suo Carolwood Pacific Railroad aveva ispirato a Disney l'idea di includere una ferrovia nei progetti per Disneyland.
Disney riuscì a dare vita al progetto di realizzare una serie di parchi divertimento sparsi in tutto il mondo; il primo, Disneyland, apre nel 1955 ad Anaheim, vicino Los Angeles, in California.


=== Esplorare nuovi settori ===
Mentre WED Enterprises comincia a lavorare su Disneyland, Walt Disney Productions inizia ad ampliare in altre direzioni le operazioni relative agli intrattenimenti. Nel 1950, L'isola del tesoro (Treasure Island) diventa il primo film d'azione interamente realizzato con la tecnica della live action ed è seguito in rapida successione da successi come 20.000 leghe sotto i mari (in CinemaScope, 1954), Geremia cane e spia (1959), e Il cowboy con il velo da sposa (1960). I Walt Disney Studios sono tra i primi a sfruttare al meglio quello che allora era un nuovissimo media, la televisione, producendo la prima trasmissione, One Hour in Wonderland, nel 1950. Walt Disney inizia altresì a presentare una serie settimanale d'antologia su ABC intitolata Disneyland come il parco, in cui mostra degli spezzoni delle produzioni Disney precedenti, fa fare il giro degli studi e fa prendere al pubblico familiarità con il parco Disneyland, in fase di costruzione a Anaheim in California. Nel 1955, dà il via alla prima serie televisiva settimanale dello studio, il famoso Mickey Mouse Club, che continuerà in molte versioni fino agli anni novanta.
Poiché lo studio si allarga e diversifica le proprie attività estendendosi ad altri media, Disney presta sempre minor attenzione al settore di animazione abbandonando la maggior parte delle attività ai principali animatori, dai lui soprannominati «i nove saggi». Durante la vita di Disney, il dipartimento d'animazione creerà i famosi Lilli e il vagabondo (in CinemaScope, 1955), La carica dei 101 (1961), e la delusione finanziaria: La bella addormentata nel bosco (in Super Technirama 70mm, 1959), oltre a La spada nella roccia (1963).
La produzione di cortometraggi mantiene il proprio ritmo invece fino al 1956, quando Disney chiude la divisione in questione. I progetti speciali di cortometraggi continuano a essere prodotti in maniera irregolare per il resto della durata degli studi. Tutte queste produzioni vengono distribuite dalla nuova filiale di Disney, Buena Vista Distribution, che dal 1955 sostituisce RKO in questo compito.
Disneyland, uno dei primi parchi a tema al mondo, finalmente apre i battenti il 17 luglio 1955, diventando rapidamente un successo. Persone da tutto il mondo vengono a visitare il parco, che include delle attrazioni ispirate a molti film e diritti di successo Disney. Dopo il 1955 la trasmissione televisiva Disneyland diventa Walt Disney Presents e quando si passa dal bianco e nero al colore nel 1961, il nome cambia ancora in Walt Disney's Wonderful World of Color per evolvere infine nel nome attuale, The Wonderful World of Disney. Nel 2005 è ancora trasmessa su ABC.
A metà degli anni cinquanta, la Disney produce molti film divulgativi sul programma spaziale statunitense, con la collaborazione dell'ideatore del missile della NASA: Wernher von Braun. Man in Space e Man and the Moon, nel 1955, poi Mars and Beyond, nel 1957. Questi film attraggono l'attenzione non solo del pubblico, ma anche del programma spaziale russo.
Nel 1957, Disney incontra il creatore dei Muppet, Jim Henson, e insieme cominciano a creare i primi personaggi dei Muppets con molte somiglianze con Topolino, soprattutto Kermit la Rana. I personaggi compaiono con l'intermezzo Muppet Magic all'interno di The Ed Sullivan Show tra il 1958 e il 1962.


=== Il successo all'inizio degli anni sessanta ===
All'inizio degli anni sessanta, l'impero Disney è un enorme successo e Walt Disney Productions si è affermato come primo produttore mondiale di intrattenimenti per la famiglia. Dopo decenni di tentativi, Disney alla fine ottiene i diritti del libro di Pamela Lyndon Travers a proposito di una balia magica: Mary Poppins esce nel 1964, diventando il film di Disney degli anni sessanta ad aver riscosso il maggior successo. Molte persone considerano che l'unione tra film d'animazione e live action abbia ormai raggiunto l'apice dello splendore. Lo stesso anno, Disney apre quattro attrazioni nei padiglioni dell'esposizione mondiale di New York 1964-1965, inclusi degli animatronic. In seguito, tutte le attrazioni verranno integrate a Disneyland e confermano a Disney la praticabilità di un nuovo parco sulla costa; Disney prospettò l'apertura di questo nuovo parco già poco dopo l'apertura di Disneyland.
Il 14 settembre 1964 il Presidente Lyndon B. Johnson gli conferisce la più alta onorificenza civile statunitense: la Medaglia presidenziale della libertà.


=== Il «Progetto Florida» ===
Nel 1964 Walt Disney Productions inizia con calma ad acquistare terreni nella Florida centrale, a sud ovest di Orlando, in una zona profondamente rurale di piantagioni di aranci, per un progetto di Walt chiamato «Progetto Florida». La società acquista più di 11 000 ha (109 km²) di terreno tramite delle società fittizie e fa modificare a suo favore la legislazione dello Stato per ottenere un controllo quasi governativo, senza precedenti, sulla zona. Il progetto verrà sviluppato sul serio a partire dal 1966 con la fondazione del Reedy Creek Improvement District. Walt Disney e il fratello Roy Oliver annunciano in seguito i progetti di ciò che sarà poi denominato «Walt Disney World».


=== I progetti di Disney World e EPCOT ===
Disney World deve comprendere una versione più grande ed elaborata di Disneyland chiamata Magic Kingdom (Regno Incantato), nonché hotel e svariati percorsi di golf. Tuttavia, il fulcro di Disney World dovrà essere l'Experimental Prototype City (or Community) of Tomorrow, o Città prototipo sperimentale di domani, il cui acronimo è EPCOT. EPCOT è concepita come una città operativa dove gli abitanti possono vivere, lavorare e interagire usando tecnologie sperimentali o avanzate mentre degli scienziati sviluppano e testano altre nuove tecnologie per migliorare la vita e la salute dell'uomo. Intanto, Walt lavora sul progetto del Disney's Mineral King Ski Resort, annunciato alla stampa il 19 settembre 1966; a questa conferenza stampa, l'ultima a cui ha partecipato, Walt è apparso ai giornalisti pallido e febbricitante.


=== La scomparsa ===

L'impegno di Walt in Disney World finisce nell'autunno 1966. Nell'estate di quell'anno gli viene diagnosticato un tumore al polmone sinistro; viene curato nell'ospedale St. Joseph, situato proprio di fronte agli studi Disney di Burbank. In autunno la sua salute peggiora finché Walt lascia i suoi personaggi e milioni di fan sparsi nel mondo a causa di un collasso cardiocircolatorio il 15 dicembre del 1966 alle 9.30 circa (ora locale), dieci giorni dopo il suo sessantacinquesimo compleanno. Si ricorda spesso il commento dell'allora governatore della California, successivamente Presidente degli Stati Uniti d'America Ronald Reagan: «Da oggi il mondo è più povero». In Italia Epoca mise in copertina Topolino che piangeva in sua memoria.
Roy Disney porta a termine il «Progetto Florida», insistendo affinché il nome diventi «Walt Disney World» in onore del fratello. Ma anche Roy muore il 20 dicembre 1971, tre mesi dopo l'apertura del Magic Kingdom.
Oggi la tradizione di Walt è portata avanti dall'azienda che porta il suo nome (The Walt Disney Company) e da moltissimi autori che si impegnano, nel fumetto e nell'animazione, per proporre in un formato fresco e divertente i suoi personaggi.
Il 17 dicembre di quell'anno, dopo solenni funerali, la salma di Disney venne cremata e le sue ceneri oggi riposano presso il Forest Lawn Memorial Park, a Glendale, California.


== L'eredità lasciata da Walt Disney ==
Walt Disney è stato immortalato molte volte nelle sue trasmissioni televisive, nei suoi progetti ma anche nella statua nota come Partners che è esposta in vari parchi Disney.


=== Filmografia ===
Walt Disney è presente in molte produzioni, soprattutto in animazioni dei suoi studi; è menzionato come produttore, attore, regista o sceneggiatore ed è stato ammirato da tutti.


=== Il parco a tema Epcot ===
Quando viene costruita la seconda parte di Walt Disney World, gli eredi di Walt trasformano EPCOT in un parco a tema, l'EPCOT Center, aperto nel 1982. Il parco Epcot, che esiste tuttora, è sostanzialmente una fiera internazionale e costituisce solo una piccolissima porzione della città funzionale immaginata da Walt. Tuttavia, la città di Celebration costruita dalla Walt Disney Company accanto a Walt Disney World riprende in parte il progetto pensato per Epcot.


=== L'impero dei divertimenti e dei media Disney ===
Oggi gli studi di animazione/produzione e parchi a tema di Walt Disney si sono sviluppati fino a diventare una società multinazionale plurimiliardaria di televisione, cinema, mete vacanziere e altri media che porta il suo nome. La Walt Disney Company attualmente possiede, tra le altre cose, quattro complessi vacanzieri, undici parchi a tema due parchi acquatici, trentadue hotel, otto studi cinematografici, sei etichette di dischi, undici reti televisive via cavo e una rete televisiva terrestre.


=== I parchi a tema Disney oggi ===
Quello che inizialmente era noto come «Progetto Florida» oggi è la meta turistica privata più grande e popolare del mondo, ma la scintilla di Walt Disney è sempre presente. Dalla statua Partners al Magic Kingdom fino al Tree of Life di Animal Kingdom, Walt Disney è sempre in primo piano e la sua visione viene perpetrata. La sua passione per i mezzi di trasporto di massa vive nella monorotaia di Walt Disney World che collega due parchi a tema e quattro hotel, mentre il suo sogno del futuro vive a EPCOT nelle principali attrazioni e nelle esposizioni tecnologiche.
Da modesto parco a tema, Disneyland si è trasformato in un regno dei divertimenti con due parchi a tema, tre hotel e un vasto complesso di negozi. Walt Disney World è una delle mete turistiche preferite per le vacanze di persone di tutto il mondo. Tokyo Disneyland (che con Tokyo DisneySea forma il Tokyo Disney Resort) è il parco a tema più visitato del mondo. Disneyland Paris, nonostante i problemi economici riscontrati fin dall'apertura, è sempre il luogo più visitato d'Europa ed anch'esso ospita un secondo parco. Nel settembre 2005, la Walt Disney Company ha aperto l'Hong Kong Disneyland Resort in Cina.
Il 5 maggio 2005, la Walt Disney Company avvia i festeggiamenti di Ritorno al paese più felice del mondo davanti al castello della Bella addormentata di Disneyland, concepito da Walt, per celebrare i cinquant'anni del più famoso dei parchi a tema. I parchi di Walt Disney Parks and Resorts sono famosi in tutto il mondo per l'attenzione ai dettagli, la pulizia e gli standard adottati, tutti definiti da Walt Disney per Disneyland.


=== L'animazione Disney oggi ===
L'animazione tradizionale a mano, con cui Walt Disney ha costruito il successo della sua società, non è più praticata negli studi di Walt Disney Feature Animation. Dopo un periodo di lungometraggi animati tradizionali deludenti dal punto di vista finanziario alla fine degli anni novanta, all'inizio del nuovo millennio sono stati chiusi i due studi satelliti a Parigi e a Orlando e gli studi di Burbank sono stati convertiti in uno studio di animazione di ultima generazione. Nel 2004, la Disney ha prodotto il proprio ultimo film lungometraggio con animazione tradizionale: Mucche alla riscossa. Gli studi DisneyToon in Australia continuarono a produrre film a basso costo con animazione tradizionale, soprattutto i seguiti dei vecchi successi; nonostante ciò sono stati chiusi alla fine del 2006. A partire dal 2009 tuttavia, la Walt Disney Company ha annunciato l'intenzione di riproporre nei cinema i vecchi film in animazione tradizionale - La Principessa e il ranocchio è l'ultimo lavoro in ordine di tempo - portando avanti comunque i progetti di animazione computerizzata, indipendenti dalla Pixar.


=== CalArts ===
Negli ultimi anni Disney dedica molto tempo per la fondazione del California Institute of the Arts (CalArts), creato nel 1961 grazie alla fusione del Los Angeles Conservatory of Music e del Chouinard Art Institute, che negli anni trenta aveva contribuito alla formazione delle squadre di animatori. Quando Walt muore, un quarto dei suoi beni va a CalArts, il che contribuirà notevolmente alla costruzione di nuovi edifici sul suo campus. Walt, tra l'altro, ha donato 38 acri (154 000 m²) del ranch di Golden Oak a Valencia affinché si potesse costruire la scuola. CalArts si trasferisce al campus di Valencia nel 1971.
Dopo la morte del marito, Lillian Disney dedica molto tempo a seguire CalArts e ad organizzare centinaia di eventi di raccolta fondi per l'università, per onorare le ultime volontà di Walt e anche per finanziare il Walt Disney Symphony Hall di Los Angeles. Dopo la morte di Lillian, alla fine del 1997, l'eredità di questa tradizione continua con la figlia Diane e il marito Ron. Oggi CalArts è una delle più grandi università indipendenti della California, soprattutto grazie ai contributi dei Disney.


== Doppiatori italiani ==
Nelle sue apparizioni in italiano, Walt Disney è stato doppiato da:
Michele Kalamera in Disneyland (doppiaggi dagli anni 2000 in poi), Le più belle storie di Natale di Walt Disney, The Pixar Story, Walt & El Grupo - Walt Disney in Sudamerica, Il risveglio della magia
Sandro Iovino in Disneyland (doppiaggi anni ottanta) e Serata Paperino
Manlio Busoni in Il drago recalcitrante e Disneyland
Michele Gammino in Walt - Il papà di Topolino
Mauro Bosco in The Best of Disney Music - Una eredità in musica
Riccardo Mantoni in Disneyland


== Varie ==


=== Accuse di antisemitismo e razzismo ===
Disney fu a lungo oggetto di chiacchiere che lo ritraveano come un antisemita durante la sua vita, a cominciare soprattutto dal 1938, quando accolse a Hollywood la regista tedesca e propagandista nazista Leni Riefenstahl per promuovere il suo film Olympia. Anche dopo che gli statunitensi vennero a conoscenza della Notte dei cristalli, Disney, a differenza degli altri studio, non ritirò il suo invito. Inoltre, l'animatore Art Babbitt sostenne di aver visto Disney ed il suo avvocato, Gunther Lessing, partecipare a delle riunioni del German American Bund, una organizzazione pro-Nazi, durante la fine degli anni trenta. L'animatore e regista David Swift, che era ebreo, disse ad un biografo che quando comunicò a Disney la sua intenzione di lasciare lo studio per prendere un lavoro alla Columbia nel 1941, questi gli rispose, con un finto accento yiddish, "Va bene, Daviduccio, va a lavorare per quegli ebrei. È lì il tuo posto, con quegli ebrei." Swift comunque fece ritorno agli studi Disney nel 1945, e più tardi disse che "doveva tutto" a Disney. Quando lasciò gli studios una seconda volta nei primi anni cinquanta, Disney a quanto pare gli disse "...c'è ancora una candela che brucia alla finestra se dovessi mai decidere di tornare". Il biografo di Disney, Neal Gabler, il primo autore a guadagnarsi un accesso incondizionato agli archivi Disney, concluse nel 2006 che le prove disponibili non supportavano le accuse di antisemitismo. In un'intervista alla CBS, Gabler sintetizzò così le sue scoperte:
Disney alla fine si allontanò dalla Motion Picture Alliance negli anni cinquanta. Gabler scrisse che tre mesi dopo la visita della Riefenstahl, Disney la ripudiò, sostenendo che non sapesse chi lei fosse quando la invitò e mise in questione anche la storia di Babbitt, sulla base che Disney non avesse tempo per riunioni politiche e fu "molto apolitico" durante gli anni trenta.
Il Walt Disney Family Museum ammise che Disney avesse dei "rapporti difficili" con alcuni individui ebrei, tra cui Babbit e David Hilberman; e che degli stereotipi etnici, abituali nei film degli anni trenta, furono inclusi nei primi cartoni, come I Tre Porcellini (in cui il Grande Lupo Cattivo arriva alla porta vestito da venditore ambulante ebreo) e The Opry House (in cui Topolino balla vestito da ebreo chassidico); tuttavia sia il Museo che Gabler fanno notare come Walt donasse regolarmente soldi a diverse organizzazioni umanitarie ebraiche (Hebrew Orphan Asylum, Yeshiva College, Jewish Home for the Aged, e American League for a Free Palestine), e come avesse ricevuto la nomina a "Uomo dell'Anno 1955" dalla loggia ebraica B'nai B'rith di Beverly Hills.
Lo storico e artista Joe Grant rimarcò che "alcuni tra i personaggi più influenti dello studio erano ebrei", incluso sé stesso, il manager di produzione Harry Tytle e Herman "Kay" Kamen, il capo del marketing, che una volta si divertì a dire come l'ufficio Disney di New York "...avesse più ebrei del Libro del Levitico".
Il cantautore Robert B. Sherman affermò nella sua biografia che non vide nessuna prova di antisemitismo durante i suoi sette anni di lavoro in stretta collaborazione con Disney; e secondo Gabler, nessuno degli impiegati di Disney, Babbitt incluso, che diprezzava fortemente Disney, lo ha mai accusato di fare battute e insulti antisemiti.
Disney fu anche accusato di razzimo, soprattutto per parecchie produzioni pubblicate tra gli anni trenta e gli anni cinquanta che contenevano materiale privo di tatto sulle razze. Alcuni esempi includono La capanna di zio Tom, in cui Topolino è ritratto in Blackface, l'uccello "nero" di Chi ha ucciso Cock Robin?, Sunflower, la centaura ritratta con un'anguria in Fantasia, il lungometraggio I racconti dello zio Tom, gli Indiani in Le avventure di Peter Pan; i corvi in Dumbo (sebbene in questo film i corvi siano comprensivi nei confronti di Dumbo, perché sanno cosa voglia dire essere emarginati).
Nonostante ciò, "Walt Disney non era un razzista", scrisse Gabler. "Né pubblicamente o privatamente, ha mai fatto osservazioni denigratorie sui neri o affermato una superiorità bianca. Come molti bianchi statunitensi della sua generazione, tuttavia, era privo di tatto sui temi della razza." Per esempio, durante una riunione su Biancaneve e i sette nani, si riferì ai nani che si mettevano uno sopra l'altro come una "pila di negri" (termine regionale statunitense che indica un gioco da bambini), e mentre faceva il casting per I racconti dello zio Tom usò il termine "pickaninny"(traducibile in italiano col termine "negretto").
I racconti dello zio Tom fu ampiamente contestato dai critici cinematografici, dal NAACP e da altri, per il suo perpetuare gli stereotipi riferiti ai neri; Disney tuttavia sostenne con successo una campagna per ottenere un Oscar onorario per il protagonista del suo film, James Baskett, il primo afro-americano a ricevere un premio del genere. Baskett morì di lì a poco e la vedova scrisse una sincera lettera di gratitudine a Disney per ringraziarlo del suo supporto.
L'animatore nero Floyd Norman, che lavorò per Disney negli anni cinquanta e sessanta, disse, "non una sola volta ho mai osservato un cenno del comportamento razzista del quale Walt Disney fu spesso accusato dopo la sua morte. Il suo trattamento delle persone - e con questo intendo tutte le persone - può solo definirsi esemplare."


=== Curiosità ===
Una notizia più volte diffusa e puntualmente smentita, citata anche sul Corriere della sera darebbe a Disney natali spagnoli, indicandolo come Luis Guizao (o Guirao) Zamora, nato in un villaggio vicino Almeria nel 1901 da madre poverissima con la quale sarebbe emigrato negli Stati Uniti alla volta di Chicago, dove risiedeva lo zio materno.
Macchia Nera, uno dei nemici di Topolino, ha il volto sempre coperto da un mantello nero; quando raramente si mostra in viso, questo ricorda ironicamente le fattezze di Walt Disney. Questo è dovuto a uno scherzo che gli fecero i disegnatori del giornalino di cui egli era capo. Tuttavia alcuni sostengono che il volto di Macchia Nera sia in realtà ispirato all'attore degli anni trenta Adolphe Menjou.
Quando era in terza media (nel 1915), Walt imparò a memoria per scherzo il discorso di Gettysburg e sorprese tutti arrivando a scuola travestito da Abraham Lincoln, il sedicesimo presidente statunitense, di cui si festeggiava la ricorrenza. Il costume era formato da una vecchia giacca del padre, da una barba fatta a mano e incollò persino un porro in mastice sulla guancia; il suo professore ne rimase molto colpito. Non c'è quindi da sorprendersi nello scoprire che anni dopo, quando il suo studio creò il primo robot con sembianze umane (un animatronic) per la fiera internazionale di New York del 1964, Walt abbia deciso di dargli le sembianze proprio di Abraham Lincoln.
In fatto di cibo, secondo la figlia Diane, «Gli piacevano le patatine fritte, gli hamburger, le omelette western, i pancake, i piselli in scatola, la carne tritata, gli stufati e i sandwich di roast beef. Non gli piaceva molto la verdura, ma gli piacevano il fegato del pollame, i maccheroni e il formaggio». Lillian Disney si lamentava spesso dicendo: «Perché dovrei preparare un pasto quando tutti i Disney vogliono solo una scatola di chili o di spaghetti?»
Nel 1955, la FBI nominò Disney "Agente Onorario" (Sac Contact) cioè un patriottico contatto dell'FBI, e non un agente speciale incaricato dei contatti. (Special Agent in Charge).
Negli anni cinquanta a Disneyland si poteva vedere "Zio Walt" fare dei piccoli lavori, come offrire passeggini ai visitatori, suonare il clacson in un'auto in Main Street USA, pescare ai Rivers of America o pilotare il Mark Twain.
Nell'autunno 1963, durante la ricerca del sito per il «Progetto Florida», Walt e Roy Disney hanno sorvolato prima le coste della Florida e poi le foreste e gli acquitrini vicini a Orlando che aveva scelto come sito del futuro Walt Disney World. Poco dopo, il loro aereo atterrò a New Orleans durante il viaggio di ritorno in California. Lì i due fratelli Disney vennero a sapere dell'omicidio di John Fitzgerald Kennedy, il trentacinquesimo presidente statunitense, ucciso lo stesso pomeriggio a Dallas in Texas; era il 22 novembre 1963.
Uno degli animatronic di pirati nell'attrazione Pirates of the Caribbean (aperta nel 1967) ha il volto di Walt Disney. È stato creato a partire dallo stesso stampo usato per creare la statua di Disney che adorna la piazza centrale.
Il personaggio di Walt Disney compare nel cartone animato La storia segreta di Stewie Griffin, in cui viene congelato e poi scongelato nel futuro. Dopo aver chiesto all'uomo che lo scongela "Si sono estinti gli ebrei?" e aver ricevuto risposta negativa, si fa ricongelare. Questa gag unisce due peculiarità che spesso vengono associate a Walt Disney: il suo presunto antisemitismo e la leggenda metropolitana secondo cui il corpo di Disney è stato ibernato e tuttora giacerebbe al di sotto dell'attrazione dei Pirati dei Caraibi, a Disneyland.
Dopo più di quarant'anni dalla morte, nessuno aveva mai prodotto un film su Walt Disney, nel 2011 venne avviata la produzione che vedrà come protagonista Tom Hanks nei panni di Walt. Il film, intitolato Saving Mr. Banks, uscì nel dicembre 2013 (febbraio 2014 in Italia).
Una città dell'Oklahoma si chiama Disney.
Negli Stati Uniti, il 17 aprile 2014 è uscito un film biografico sul giovane Walt Disney, chiamato "As Dreamers Do".


== Onorificenze ==


== Note ==
^ AA.VV., Fantastico Walt, a cura di Lidia Cannatella, Tutto Disney, nº 21, Milano, The Walt Disney Company Italia, dicembre 2001, p. 8, ISBN 88-7309-897-5.
^ a b c d Merritt e Kaufman, p. 33.
^ Il primo cartoon al mondo con sonoro sincronizzato è My Old Kentucky Home.
^ a b Mariuccia Ciotta, Walt Disney. Prima stella a sinistra, Milano, Bompiani, 2005, ISBN 88-452-3392-8.
^ (EN) Marc Eliot, Walt Disney: Hollywood's Dark Prince, Birch Lane Press, Carol Publishing Group, 1993.; edizione italiana Walt Disney. Il principe nero di Hollywood, traduzione di Alberto Pezzotta, Milano, Bompiani, 2004, ISBN 88-452-0360-3.
^ Un resoconto del suo contenuto si trova nel libro di Mariuccia Ciotta, Walt Disney. Prima stella a sinistra, con i contributi di John Landis e J.B. Kaufman e con un colloquio tra Diane Disney Miller e Mariuccia Ciotta.
^ (EN) [1]
^ Manhola Dargis, And Now a Word From the Director in The New York Times, 21 settembre 2011. URL consultato il 21 gennaio 2015.
^ a b c d e f g h i j k l (EN) Neal Gabler, Walt Disney: The Triumph of the American Imagination, New York, Knopf Doubleday Publishing Group, 2006.
^ Walt Disney: More Than 'Toons, Theme Parks, CBS News, 1 novembre 2006. URL consultato il 21 gennaio 2015.
^ (EN) Creative Explosion: Walt's Political Outlook su Walt Disney Family Museum, p. 16. URL consultato il 21 gennaio 2015 (archiviato dall'url originale il 7 giugno 2008).
^ Robert Bernard Sherman, Moose, Author House, 2013, p. 291, ISBN 9781491883662.
^ Frederic Gomes Cassidy, Dictionary of American Regional English: I-O, vol. 3, Belknap Press of Harvard University Press, 1996, p. 799, ISBN 9780674205192.
^ Il Sansoni inglese. Dizionario English-Italian, italiano-inglese. Con CD-ROM, Rizzoli Larousse, 2008, ISBN 9788852501654.
^ Karl F. Cohen, Forbidden Animation: Censored Cartoons and Blacklisted Animators in America, McFarland, 2004, p. 61, ISBN 9780786420322.
^ Jim Korkis, 'Debunking Meryl Streep, Part Two', MousePlanet, 26 febbraio 2014. URL consultato il 21 gennaio 2015.
^ Walt Disney, aveva sangue spagnolo, e venne adottato in America, Corriere della Sera, 10 settembre 2001, p. 30. URL consultato il 7 dicembre 2014.


== Bibliografia ==
Sergej M. Ėjzenštejn, Walt Disney, a cura di Sergio Pomati, traduzione di Monica Martignoni, Milano, SE, 2004, ISBN 88-7710-593-3.
(EN) Michael Barrier, Hollywood Cartoons: American Animation in Its Golden Age, Oxford, Oxford University Press, 1999, ISBN 0-19-516729-5.
(EN) Michael Broggie, Walt Disney's Railroad Story, Virginia Beach (Virginia), Donning Publishers [1997, 1998], 2005, ISBN 1-56342-009-0.
(FR) Christopher Finch, Notre Ami Walt Disney, Parigi, Hachette, 1977, ISBN 2-245-00531-7.
(FR) Christopher Finch, L'art de Walt Disney de Mickey à Mulan, Parigi, Éditions de la Martinière, 1999, ISBN 2-7324-2531-1.
(EN) J.B. Kaufman e Russel Merritt, Walt in Wonderland: The Silent Films of Walt Disney, 3ª ed., Baltimora (Maryland), The Johns Hopkins University Press, 2000, ISBN 0-8018-6429-1.
(FR, EN) Karal Ann Marling, The Architecture of Reassurance: Designing the Disney Theme Parks, Montréal-New York-Parigi, Centro canadese di architettura - Flammarion, 1998, ISBN 2-08-013639-9.
(EN) Leonard Mosley, Disney's World: A Biography, Chelsea (Michigan), Scarborough House [1985], 2002, ISBN 0-8128-8514-7.
(EN) Richard Schickel e Ivan R. Dee, The Disney Version: The Life, Times, Art and Commerce of Walt Disney, Chicago, Ivan R. Dee Publisher [1967, 1985], 1997, ISBN 1-56663-158-0.
(EN) Robert B. Sherman e Richard M. Sherman, Walt's Time: From Before to Beyond, 1998, ISBN 0-9646059-3-7.
(EN) Dave Smith e Steven Clack, Disney The first 100 Years, New York, Hypérion, 1999, ISBN 0-7868-6442-7.
(FR) Dave Smith, Steven Clack e Joseph Antoine, Walt Disney : 100 ans de magie, Parigi, Michel Lafon, novembre 2001, ISBN 2-84098-743-0.
(EN) Bob Thomas, Disney's Art of Animation: From Mickey Mouse to Beauty and the Beast, New York, Hyperion, 1991, ISBN 1-56282-899-1.
(EN) Bob Thomas, Walt Disney: An American Original, 1994 [1976], ISBN 0-7868-6027-8.
(FR) Il était une fois Walt Disney : aux sources de l'art des studios Disney (Grand Palais, 16 settembre 2006-15 gennaio 2007; Musée des beaux-arts de Montréal, Pavillon Jean-Noël Desmarais, 8 marzo-24 giugno 2007), Parigi, Réunion des musées nationaux, 2006, ISBN 2-7118-5013-7.
Oreste De Fornari, Walt Disney, Il Castoro Cinema, nº 54, Editrice Il Castoro, 1995, ISBN 88-8033-035-7.
Michael Barrier, Vita di Walt Disney. Uomo, sognatore e genio, prefazione di Giannalberto Bendazzi; traduzione di Marco Pillitteri, Latina, Tunué, 2009, ISBN 978-88-89613-84-9.
Andrea Dini, Calvino e Disney: iconografia della bestia in Quaderni del '900, nº 2, pp. 35–50. URL consultato il 9 novembre 2014.


== Altri progetti ==

 Wikiquote contiene citazioni di o su Walt Disney
 Wikimedia Commons contiene immagini o altri file su Walt Disney


== Collegamenti esterni ==
Disney.it
(EN) Walt Disney in Internet Movie Database, IMDb.com Inc.
Biografia di Walt Disney
(EN) Disney.com
La fantascienza e Walt Disney
(EN) The Disneyland ReportPensieri pericolosi (Dangerous Minds) è un film del 1995 di John N. Smith, interpretato da Michelle Pfeiffer.
È basato sul libro autobiografico My Posse Don't Do Homework (re-intitolato Dangerous Minds nel 1996) di LouAnne Johnson, scrittrice, insegnante ed ex-marine statunitense.


== Trama ==
Dopo aver prestato servizio per nove anni nel Corpo dei Marines, LouAnne Johnson decide di lasciare l'esercito e di dedicarsi all'insegnamento; grazie all'aiuto dell'amico e poi collega Hal Griffith, riesce ad ottenere un incarico come assistente per insegnare lettere in un liceo californiano.
Louanne dovrà fare i conti con una classe considerata la più difficile dell'istituto; la classe è composta per lo più da afroamericani e ispanici, tutti provenienti da famiglie disagiate, i quali prendono ordini dal loro capo Emilio Ramirez, che si rivelerà poi essere il più intelligente tra i suoi compagni. L'ex Marine non demorde e utilizza qualsiasi metodo per far breccia nei suoi studenti - nei quali la tradizionale pedagogia ha fallito - riuscendo così infine ad essere ben accetta.
Improvvisamente un giorno Emilio muore ucciso da uno spacciatore al quale aveva soffiato la ragazza, mentre un'altra alunna di LouAnne scopre di essere incinta; la professoressa partecipa al dolore della classe, anche se il preside della scuola e l'amministratore la invitano a lavarsene le mani e a proseguire per la sua strada, dato che questi ragazzi per loro non hanno speranza. LouAnne dopo varie lotte decide di lasciare l'insegnamento, ma nell'ultimo incontro con i suoi alunni scopre di essere riuscita a cambiarli: i ragazzi hanno capito che l'unica via che hanno a disposizione per uscire dal degrado in cui vivono è la cultura.


== Colonna sonora ==
Tra le canzoni più famose che compongono la colonna sonora del film c'è Gangsta's Paradise del rapper Coolio.


== Collegamenti esterni ==
(EN) Pensieri pericolosi in Internet Movie Database, IMDb.com Inc.William Edward Burghardt Du Bois, spesso indicato semplicemente come W.E.B. Du Bois, o DuBois (Great Barrington, 23 febbraio 1868 – Accra, 27 agosto 1963), è stato un attivista, storico, saggista, editore e poeta statunitense.
Nel 1963, all'età di novantacinque anni, fu naturalizzato cittadino ghanese.


== Infanzia e giovinezza ==


=== Storia familiare ===
William Edward Burghardt Du Bois nacque il 23 febbraio 1868 a Great Barrington, verso il confine sud-occidentale del Massachusetts, figlio di Alfred Du Bois e Mary Silvina Burghardt. Si trattava di una cittadina abitata per la stragrande maggioranza da bianchi. La famiglia di sua madre faceva parte della piccola comunità di neri liberi del paese e da tempo era proprietaria di un appezzamento di terreno in loco. Discendevano da progenitori olandesi e africani, tra i quali Tom, un uomo nato nell'Africa occidentale che aveva servito come soldato nella compagnia del capitano John Spoor nel 1780, servizio militare che probabilmente gli era valso la libertà. Secondo Du Bois molti dei suoi antenati da parte materna ebbero un ruolo rilevante nella storia della regione.
Alfred Du Bois, originario di Haiti, era un uomo di discendenza mista africana e franco-ugonotta. Suo nonno era il Dr. James Du Bois di Poughkeepsie, New York. La famiglia del Dr. Du Bois aveva ottenuto vasti terreni alle isole Bahamas in cambio del suo sostegno a Giorgio III durante la guerra di indipendenza americana. A Long Cay, alle Bahamas, James Du Bois ebbe diversi figli dalle sue schiave e quando tornò a New York, nel 1812, portò con sé John e Alexander, due di questi figli di razza mista perché fossero educati nel Connecticut. Dopo la morte di James i suoi figli furono disconosciuti dalla famiglia e costretti ad abbandonare la scuola e ad andare a lavorare. Alexander diventò un commerciante a New Haven e sposò Sarah Marsh Lewis, con la quale ebbe molti figli. Verso il 1830 Alexander tornò ad Haiti per tentare di recuperare la propria eredità. Suo figlio Alfred nacque lì nel 1833. Alexander fece ritorno a New Haven senza portare con sé il figlio e la madre.
Non si sa come Alfred Du Bois e Mary Silvina Burghardt si siano incontrati, ma si sposarono il 5 febbraio 1867 ad Housatonic, in Massachusetts. Alfred lasciò Mary quando loro figlio William aveva due anni. Il piccolo Du Bois era molto legato alla madre. Quando era giovane, Mary ebbe un ictus che la lasciò invalida e incapace di lavorare. Madre e figlio cambiarono frequentemente casa, sopravvivendo con i soldi che alcuni familiari davano loro e con i lavoretti che William riusciva a fare dopo la scuola. Du Bois era determinato ad aiutare la madre e credeva che avrebbero potuto migliorare la qualità della loro vita attraverso l'istruzione. Alcuni dei suoi vicini di casa bianchi si interessarono a lui e uno di essi affittò a lui e alla madre una casa a Great Barrington.
Mentre vivevano lì Du Bois fece ogni tipo di lavoro e lavoretto. Finché era a scuola non si sentiva discriminato per il colore della sua pelle. Di fatto, le solo volte in cui si sentiva fuori posto erano quando in paese arrivavano visitatori da fuori. Uno di questi incidenti si verificò quando una ragazza bianca neo iscritta a scuola si rifiutò di accettare uno dei suoi biglietti durante un gioco; la ragazza disse che non l'avrebbe accettato perché lui era nero. Du Bois capì che ci sarebbe sempre stata una barriera tra alcuni bianchi e i non-bianchi.
Il giovane Du Bois avrebbe potuto diventare un disadattato, come figlio di razza mista di una donna povera e sola ma era molto intelligente per la sua età e a scuola si trovò invece sempre molto bene. Molti insegnanti riconobbero la sua intelligenza e lo spinsero a continuare con la propria istruzione iscrivendosi alle scuole superiori e scegliendo studi di tipo classico. Il suo successo negli studi lo spinse a credere che avrebbe potuto usare le sue conoscenze per far alzare la testa agli afroamericani.


=== Gli studi universitari ===
Nel 1888 Du Bois prese un diploma universitario alla Fisk University, una storica università per neri, a Nashville, in Tennessee. Durante l'estate successiva al conseguimento del diploma Du Bois gestì e diresse il coro della Fisk. Il coro fu assunto in una grande e lussuosa residenza estiva sul lago Minnetonka, nei pressi di Minneapolis. La località era uno dei posti preferiti per le loro vacanze dai ricchi del sud degli Stati Uniti e per la nobiltà europea. Oltre ad occuparsi dell'animazione e dell'intrattenimento Du Bois e gli altri membri del coro lavorarono come camerieri e diedero una mano nella cucina dell'albergo. Vedere l'abuso di alcolici, il comportamento rozzo e la promiscuità sessuale dei ricchi ospiti bianchi dell'albergo lasciò una profonda impressione sul giovane Du Bois
Du Bois entrò all'Harvard College nell'autunno del 1888, grazie ad una borsa di studio di 250 dollari che aveva ricevuto. Nel 1890 conseguì un Bachelor's degree cum laude. Nel 1892 ottenne un piccolo contratto per lavorare e contemporaneamente studiare all'Università di Berlino. Mentre si trovava a Berlino viaggiò molto in tutta Europa e rifinì la propria preparazione culturale studiando con alcuni dei più importanti scienziati sociali della nazione, come Gustav von Schmoller.
Nel 1895 Du Bois diventò il primo afroamericano a conseguire il titolo di Ph.D. dall'Università di Harvard. Dopo aver insegnato alla Wilberforce University in Ohio lavorò per l'Università della Pennsylvania. Mentre insegnava proseguiva le ricerche per il suo studio The Philadelphia Negro. Si trasferì poi in Georgia, dove fondò il dipartimento di sociologia dell'università di Atlanta (attualmente la Clark Atlanta University).


== Gli scritti ==

Du Bois scrisse molti libri, tra cui tre importanti autobiografie. Tra le sue opere più significative si ricordano The Philadelphia Negro (1899), The Souls of Black Folk (1903), John Brown (1909), Black Reconstruction (1935), and Black Folk, Then and Now (1939). The Negro (1915), influenzò il lavoro di molti tra i primi africanisti come Drusilla Dunjee Houston e William Leo Hansberry.
Mentre importanti studiosi bianchi negavano la rilevanza politica e sociale della cultura afroamericana nella storia degli Stati Uniti e nella costruzione della società, Du Bois nella sua epica Black Reconstruction dimostrò come i neri avessero avuto un ruolo centrale durante la guerra di secessione e nel successivo periodo della ricostruzione, mostrando come avessero stretto alleanze con politici bianchi. Fornì prove che confutarono le teorie sulla ricostruzione della scuola di Dunning, mostrando come le coalizioni di governo avessero creato dei programmi di istruzione per il sud oltre a vari programmi di aiuti in ambito sociale. Dimostrò come l'emancipazione dei neri - il grande problema della ricostruzione - fosse stata la spinta per una radicale ricostruzione della società americana, e spiegò come e perché il paese avesse fallito nell'intento di continuare a promuovere il conseguimento dei pieni diritti civili da parte dei neri nella seconda fase della ricostruzione. Queste tematiche furono in seguito riprese ed ampliate da Eric Foner e Leon F. Litwack i due principali studiosi del periodo della ricostruzione del XX secolo.
Tra il 1910 e il 1934 Du Bois pubblicò The Crisis, un giornale fatto per conto della National Association for the Advancement of Colored People, attraverso cui partecipò con forza alla campagna anti-linciaggio. Nell'articolo The Lynching Industry del febbraio del 1915 redasse le statistiche anno per anno dei 2372 linciaggi registrati tra il 1884 e il 1914. Il numero dell'aprile del 1916 riferì sul linciaggio di gruppo di sei afroamericani avvenuto nella contea di Lee in Georgia. Nello stesso anno, l'articolo The Waco Horror riportò le indagini che Elisabeth Freeman aveva condotto per conto della NAACP sul linciaggio di Jesse Washington, un diciassettenne afroamericano condannato per omicidio. Nell'opuscolo, Du Bois si batte con successo con la direzione della NAACP per conseguire una comunicazione più efficace, riuscendo a raggiungere i politici e, attraverso i quotidiani, l'opinione pubblica.
Su The Crisis pubblicò inoltre poesie dei poeti del movimento dell'Harlem Renaissance. In uno dei suoi articoli, The Son of God, tratteggiò la figura di un messia afroamericano, parlando di un giovane ritornato dalla morte che sarebbe diventato amico di persone indesiderabili tra cui anche le prostitute bianche e i comunisti.
Nel 1940, all'università di Atlanta, Du Bois fondò la rivista Phylon. Nel 1946 scrisse The World and Africa: An Inquiry Into the Part that Africa has Played in World History. Nel 1945 aiutò ad organizzare lo storico quinto Congresso Panafricano che si tenne a Manchester, in Inghilterra.
Complessivamente Du Bois scrisse ventidue libri, tra cui cinque romanzi, e contribuì alla fondazione di quattro riviste accademiche.


=== Criminologia ===
Du Bois iniziò a scrivere di sociologia criminale nel 1897, poco dopo avere ricevuto il Ph.D. ad Harvard. Alla prima opera in cui si occupò di criminalità , A Program of Social Reform (1897), fece seguire subito dopo una seconda, The Study of the Negro Problems (1898). Il primo testo ad esaminare a fondo gli studi e le teorie criminologiche fu The Philadelphia Negro, in cui dedica una larga sezione all'analisi della popolazione criminale nera della città di Filadelfia (1899).
Du Bois individuò tre punti principali per la sua teoria criminologica. Il primo era che la criminalità nera era provocata da una distorsione della percezione della rivoluzione sociale sperimentata dagli afroamericani quando iniziarono ad adattarsi alla loro ritrovata libertà e al loro ruolo all'interno della nazione. Questa teoria era simile a quella dell'anomia postulata da Durkheim nel 1893, ma veniva applicata specificatamente ai neri diventati nuovamente liberi. Du Bois attribuiva l'esplosione della criminalità tra i neri all'emancipazione e spiegò. "La comparsa del crimine tra i neri del sud è un sintomo delle condizioni sociali sbagliate e di una vita più stressante di quanto la maggior parte della comunità possa sopportare." Distinse il comportamento dei neri del sud da quello dei neri del nord, perché le problematiche della vita nelle grandi città erano diverse da quelle dei mezzadri del sud rurale.
Secondariamente Du Bois credeva che il comportamento criminale dei neri sarebbe calato man mano che la popolazione afroamericana si fosse avvicinata ad uno status sociale più simile a quello dei bianchi. Quest'idea, definita in seguito come "stratificazione", fu sviluppata in maniera simile nel XX secolo da Robert K. Merton nella sua teoria della devianza di una struttura sociale sotto sforzo (1968). In The Philadelphia Negro e in successivi studi statistici Du Bois individuò la diretta correlazione tra i bassi livelli di occupazione ed istruzione e gli alti tassi di attività criminale.
Come terza cosa Du Bois ritenne che il Decimo di talento, ovvero gli uomini migliori di razza nera, sarebbero stati coloro che avrebbero guidato la loro gente e li avrebbero salvati dal problema della criminalità. Du Bois vedeva l'evoluzione di un sistema di classi nella società afroamericana come un qualcosa di necessario per apportare i miglioramenti complessivi utili a ridurre la criminalità. Individuò anche un certo numero di soluzione che questi uno su dieci di talento avrebbero dovuto mettere in pratica.
Fu forse il primo criminologo ad unire fenomeni storici e cambiamenti sociali, servendosi di quest'accostamento per enunciare le proprie teorie. Attribuì l'aumento della criminalità nel periodo successivo alla guerra civile all' "aumentata complessità della vita", alla competizione per ottenere un posto di lavoro nell'industria (specialmente con i recenti immigrati dall'Irlanda) e all'esodo di massa dei neri dalle fattorie e piantagioni in direzione della grandi città. In The Philadelphia Negro afferma:


== L'attivismo in sostegno dei diritti civili ==

Du Bois fu il più importante intellettuale e attivista politico ad occuparsi dei problemi degli afroamericani nella prima metà del xx secolo. Contemporaneo di Booker T. Washington, dibatté a lungo con il celebre educatore sulla segregazione razziale, sulla revoca del diritto di voto e sui modi di migliorare la vita degli afroamericani.
Insieme a Washington, Du Bois aiutò ad organizzare la "Negro exhibition" all'Esposizione Universale del 1900 a Parigi. La mostra comprendeva le fotografie degli studenti neri dell'Hampton Institute scattate da Frances Benjamin Johnston, e concentrava la propria attenzione sui contributi positivi dati dagli afroamericani alla società statunitense.
Dopo la sua esperienza ad Atlanta W.E.B. Du Bois fu parte attiva dei movimenti pro-afroamericani: mentre insegnava all'Atlanta University, nel 1899, c'era stato il terribile e crudele linciaggio di un giovane nero, Sam Wilkes (erroneamente identificato come Sam Hose). Dopo quel linciaggio avvertì un "rafforzamento e indurimento del proprio carattere" e si rese conto che era suo dovere combattere il "grande mostro rosso della crudele oppressione". I disordini razziali di Atlanta del 1906, durante i quali diversi afroamericani furono uccisi per mano di bianchi rafforzarono la decisione di Du Bois di iniziare a condurre una forte opposizione contro la dottrina della supremazia bianca e l'oppressione.
Nel 1905 Du Bois, insieme al procuratore del Minnesota Fredrick L. McGhee ed altri contribuì a fondare il Movimento del Niagara con William Monroe Trotter. Il movimento si batteva per la libertà di parola e di critica, per il riconoscimento del fatto che le migliori qualità umane non sono monopolio di alcuna casta o razza, per il diritto di voto universale per gli uomini, per la dignità del lavoro e e per lo sforzo unitario di realizzare questi ideali sotto una guida forte e sicura.
L'alleanza tra Du Bois e Trotter ebbe tuttavia vita breve, poiché litigarono sull'ammissione o meno dei bianchi nel movimento e nella lotta per i diritti civili. Du Bois, convinto che avessero diritto di essere inclusi nell'organizzazione, nel 1909 insieme ad un gruppo di seguaci fondò la National Association for the Advancement of Colored People
Nel 1910 Du Bois lasciò l'Atlanta University per lavorare a tempo pieno come direttore editoriale della NAACP. Scrisse anche vari articoli di fondo pubblicati settimanalmente su vari quotidiani, tra cui il San Francisco Chronicle appartenente al gruppo editoriale Hearst, il quotidiano nero Chicago Defender, il Pittsburgh Courier e il New York Amsterdam News. Per 25 anni Du Bois rimase direttore responsabile del periodico della NAACP The Crisis, che allora aveva come sottotitolo Una testimonianza delle razze più scure. Commentò liberamente e ad ampio raggio gli avvenimenti di attualità, fissando l'agenda per la nascente NAACP. La diffusione del giornale crebbe dalle 1.000 copie del 1910 alle più di 100.000 del 1920.

Du Bois pubblicò le opere di scrittori del periodo dell 'Harlem Renaissance come Langston Hughes e Jean Toomer. Incoraggiò lo sviluppo della narrativa, della poesia e della drammaturgia nere. Nel 1913 scrisse The Star of Ethiopia, uno storico spettacolo teatrale, per promuovere la conoscenza della storia afroamericana e i diritti civili.
Du Bois pensava che i neri dovessero aspirare al più alto livello di istruzione, preferibilmente nelle arti liberali. Credeva anche che i neri dovessero sfidare e mettere in discussione i bianchi in tutti i campi. Booker T. Washington credeva invece che l'assimilazione e l'adattamento all'interno della cultura americana fosse la via migliore per i neri di scalare posizioni all'interno della società. Mentre Washington fino ai suoi ultimi anni affermò di non aver mai ricevuto alcun insulto di stampo razzista, Du Bois disse che i neri avevano in sé una specie di doppia coscienza, che suggeriva loro quando dovevano comportarsi come bianchi e quando invece come neri; credeva che l'esperienza degli afroamericani li avesse spinti a vivere "dietro il velo" che separava gli americani bianchi dagli americani neri, e quindi gli afroamericani vivevano come se avessero due cognomi, risultato delle due diverse identità che percepivano. Booker T. Washington credeva che l'insegnamento fosse un dovere, ma Du Bois lo considerava invece una chiamata.
Du Bois si allontanò progressivamente da Walter Francis White, il segretario esecutivo della NAACP. Iniziò contestando l'opposizione dell'organizzazione a tutti i tipi di segregazione razziale. Du Bois pensava che questo tipo di posizione indebolisse le istituzioni nere già esistenti e credeva che tali istituzioni andassero difese e migliorate, invece che attaccate perché scadenti. Negli anni trenta la NAACP diventò un'organizzazione maggiormente istituzionale, mentre Du Bois si spostava su posizioni più radicali, entrando talvolta in contrasto con leader come Walter White e Roy Wilkins. Nel 1934 Du Bois lasciò la direzione della rivista per tornare ad insegnare all'Atlanta University, dopo aver scritto due saggi su Crisis in cui suggeriva che il separatismo nero avrebbe potuto rappresentare un'utile strategia economica.
Nel corso degli anni venti Du Bois condusse una dura disputa con Marcus Garvey. I due non erano d'accordo sull'ipotesi che gli afroamericani potessero essere assimilati nella società americana come uguali ai bianchi (punto di vista sostenuto da Du Bois). Il confronto fu molto duro, e degenerò anche in attacchi personali, talvolta basati sulla loro origine. Du Bois scrisse: "Garvey è, senza dubbio, il più pericoloso nemico della razza nera in America e nel mondo. O è un pazzo oppure è un traditore." Garvey da parte sua descrisse Du Bois come "puramente e semplicemente il negretto dei bianchi" e "un po' olandese, un po' francese, un po' nero... un mulatto... una mostruosità".
Du Bois fu uno dei primi membri della Alpha Phi Alpha, la prima confraternita studentesca interuniversitaria fondata da afroamericani, che aveva al centro della propria attenzione il tema dei diritti civili.


=== L'American Historical Association ===
Nel 1909 W. E. B. Du Bois, primo afroamericano a farlo, tenne un discorso presso l'American Historical Association (AHA) durante il suo convegno annuale. Secondo David Levering Lewis "la sua sarebbe stata la prima ed ultima apparizione di un afroamericano nel programma dei lavori fino al 1940.""


=== Il Giappone imperiale e la Germania nazista ===
Du Bois rimase colpito dalla crescente forza del Giappone imperiale, che seguiva la vittoria nella guerra russo-giapponese. Vide la vittoria del Giappone sulla Russia zarista come un esempio di "orgoglio di colore". A condurre il "Piano di propaganda tra i neri" era stato Hikida Yasuichi. Dopo essersi recato negli Stati Uniti per parlare con gli studenti della Howard University, dello Scripps College e della Tuskegee University, Yasuichi influenzò le opinioni di Du Bois sul Giappone Imperiale. Nel 1936 Yasuichi e l'ambasciatore giapponese organizzarono un viaggio in Giappone per Du Bois e un piccolo gruppo di accademici. Il viaggio prevedeva tappe in Giappone, Cina e Unione Sovietica. La tappa in Unione Sovietica fu cancellata dopo che Karl Radek, il contatto diplomatico di Du Bois, venne ucciso durante le grandi purghe staliniane. Mentre si trovava in Cina Du Bois osservò che la fonte dell'inimicizia tra quel paese e il Giappone era "la sua sottomissione all'aggressione dei bianchi e la resistenza del Giappone" . Chiese ai cinesi di accogliere i giapponesi come dei liberatori. Si unì ad un grosso gruppo di accademici afroamericani che accettavano l'incidente di Mukden come giustificazione per l'occupazione e l'annessione da parte giapponese del sud della Manciuria precedentemente controllata dagli europei.
Nel corso del 1936 Du Bois visitò anche la Germania nazista. In seguito osservò che gli accademici tedeschi lo avevano trattato con maggior rispetto di quanto non facessero i suoi colleghi americani bianchi. Al suo ritorno negli Stati Uniti spiegò l'impressione ambivalente che si era fatto del regime nazista: mentre ammirava il modo in cui i nazisti avevano migliorato le condizioni economiche del paese ereditate dalla Repubblica di Weimar, era disgustato dal trattamento riservato agli ebrei, che descrisse come "un attacco alla civiltà, paragonabile solo ad orrori come l'Inquisizione spagnola o il commercio di schiavi africani".


== Il razzismo scientifico e l'eugenetica ==
Du Bois fu un aperto oppositore del razzismo scientifico, teoria diffusa alla sua epoca. Insieme all'antropologo culturale Franz Boas si espresse ampiamente contro l'allora prevalente convinzione che gli afroamericani fossero biologicamente inferiori ai bianchi. Du Bois pubblicò le sue critiche sulle pagine della rivista Crisis e sostenne dibattiti faccia a faccia con i difensori della teoria della base biologica della superiorità bianca.
Nonostante fosse un fermo oppositore delle giustificazioni scientifiche al razzismo, e si fosse opposto anche agli esperimenti di eugenetica fatti nel laboratorio di Cold Spring Harbor, Du Bois si rifece ad alcune nozioni di eugenetica per sostenere il suo messaggio agli afroamericani, e appoggiò l'uso del controllo delle nascite per favorire la crescita di quelli che riteneva i più dotati esponenti della razza afroamericana. Questo tipo di teoria ha però un carattere più elitario che razzista.
Nel 1904 affermò che "Le razze nere sono sotto ogni punto di vista fisico normalmente sviluppate e non mostrano assolutamente alcuna variazione rispetto a quelle europee sufficiente per sostenere la teoria di sostanziali differenze tra gli uomini".


== L'ultima parte della vita ==


=== Il partito comunista ===
Du Bois fu uno dei leader afroamericani indagati dall'FBI, che nel 1942 sostenne che "i suoi scritti lo indicano come socialista" e che "è stato definito comunista e allo stesso tempo criticato dal Partito Comunista".
Du Bois visitò la Repubblica popolare cinese durante il Grande balzo in avanti. Inoltre, sull'edizione del The National Guardian del 16 marzo 1953 scrisse: "Stalin è stato un grande uomo; pochi altri uomini del ventesimo secolo si avvicinano alla sua levatura".
Era presidente del Centro di informazione sulla Pace quando scoppiò la guerra di Corea. Fu tra i firmatari del Stockholm Peace Pledge, che si opponeva all'uso di armi nucleari. Nel 1950, a 82 anni, fu candidato al Senato per il Partito laburista americano nello Stato di New York, conquistando il 4% dei voti. Nonostante la sconfitta Du Bois rimase fedele alla causa laburista. Fu interrogato davanti alla HUAC sulle sue presunte simpatie per il comunismo. Nel 1958 si unì a trotskisti, ex-comunisti e indipendenti di posizioni radicali con l'intenzione di creare una coalizione di sinistra che partecipasse alle elezioni per senato e assemblea nello stato di New York.
Fu incriminato secondo il Foreign Agents Registration Act, ma assolto per insufficienza di prove. Nel 1959 Du Bois ricevette il Premio Lenin per la pace. Nel 1961, all'età di 93 anni, si iscrisse al Partito Comunista Americano, in un'epoca in cui ormai questo aveva perso il suo appeal sulla maggior parte delle persone.


=== La morte ===
Nel 1961 Du Bois fu invitato in Ghana dal Presidente Kwame Nkrumah per dirigere l'Encyclopedia Africana, un'iniziativa di quel governo e che per lui era un sogno covato da lungo tempo. Quando, nel 1963, gli Stati Uniti rifiutarono di rinnovargli il passaporto lui e la moglie, Shirley Graham Du Bois, decisero di diventare cittadini ghanesi. Contrariamente all'opinione di molti (tra cui il Premio Pulitzer David Levering Lewis che ne scrisse la biografia) non rinunciò mai alla cittadinanza statunitense, neppure quando gli venne negato il passaporto per andare in Ghana. Nel 1962 la sua salute iniziò a declinare e, il 27 agosto 1963 morì nella capitale ghanese Accra all'età di 95 anni, giusto il giorno prima che Martin Luther King pronunciasse il suo celeberrimo discorso I have a dream. Durante la marcia su Washington, Roy Wilkins diede la notizia alle centinaia di migliaia di manifestanti e chiese un momento di silenzio e raccoglimento.


== Opere pubblicate ==
Nel corso dei suoi 95 anni di vita Du Bois scrisse e pubblicò più di 4.000 articoli, saggi e libri. La maggior parte di questi non sono stati più stampati e sono difficili da rintracciare anche nella loro edizione originale. Non è stata ancora realizzata un'edizione completa di suoi lavori. Nel 1977 Paul G. Partington ha pubblicato una bibliografia delle opere di Du Bois pubblicate, intitolata W. E. B. Du Bois: A Bibliography of His Published Writings( ISBN 0-9602538-1-5 ). Nel 1984 è uscita un'integrazione di 20 pagine intitolata W. E. B. Du Bois: A Bibliography of His Published Writings—Supplement.


=== Libri ===
Black Reconstruction in America, 1860-1880 di W. E. Burghardt Du Bois, con l'introduzione del biografo di Du Bois David Levering Lewis. 768 pagine. (Free Press: ristampa del 1995 dell'originale del 1935) ISBN 0-684-85657-3. This is the longest work by Du Bois.
The Suppression of the African Slave Trade to the United States of America: 1638–1870 tesi per il PhD, 1896, (Harvard Historical Studies, Longmans, Green, and Co.: New York) Testo Completo
The Study of the Negro Problems (1898)
The Philadelphia Negro (1899)
The Negro in Business (1899)
The Evolution of Negro Leadership. The Dial, 31 (16 luglio 1901).
The Souls of Black Folk (1903)
The Talented Tenth, secondo capitolo di The Negro Problem, una raccolta di articoli di afroamericani (settembre 1903).
Voice of the Negro II (settembre 1905)
John Brown : A Biography (1909)
Efforts for Social Betterment among Negro Americans (1909)
Atlanta University's Studies of the Negro Problem (1897-1910)
The Quest of the Silver Fleece (1911)
The Negro (1915)
Darkwater (1920)
The Gift of Black Folk (1924)
Dark Princess: A Romance (1928])
Africa, its Geography, People and Products (1930)
Africa: Its Place in Modern History (1930)
Black Reconstruction: An Essay toward a History of the Part which Black Folk Played in the Attempt to Reconstruct Democracy in America, 1860-1880 (1935)
What the Negro has Done for the United States and Texas (1936)
Black Folk, Then and Now (1939)
Dusk of Dawn: An Essay Toward an Autobiography of a Race Concept (1940)
Color and Democracy: Colonies and Peace (1945)
The Encyclopedia of the Negro (1946)
The World and Africa (1946)
Peace is Dangerous (1951)
I take my stand for Peace (1951)
In Battle for Peace (1952)
The Black Flame: A Trilogy
The Ordeal of Mansart (1957)
Mansart Builds a School (1959)
Africa in Battle Against Colonialism, Racialism, Imperialism (1960)
Worlds of Color (1961)
An ABC of Color: Selections from Over a Half Century of the Writings of W. E. B. Du Bois (1963)
The World and Africa, An Inquiry into the Part Which Africa has Played in World History (1965)
The Autobiography of W. E. Burghardt Du Bois (International publishers, 1968)


=== Articoli ===
The American Negro Academy Occasional Papers, 1897, No. 2 "The Conservation Of Races" testo completo
Writings: The Suppression of the African Slave-Trade, The Souls of Black Folk, Dusk of Dawn (Nathan I. Huggins, ed.) (Library of America, 1986) ISBN 978-0-940450-33-2


== Note ==


== Bibliografia ==
David Levering Lewis, W. E. B. Du Bois: Biography of a Race, 1868-1919, (Owl Books 1994). Vincitore del Premio Pulitzer 1994 per le biografie [1], del Premio Bancroft 1994 e del Premio Francis Parkman Prize 1994.
David Levering Lewis, W. E. B. Du Bois: The Fight for Equality and the American Century 1919-1963, (Owl Books 2001). Covers the second half of the life of W. E. B. Du Bois, charting 44 years of the culture and politics of race in the United States. Vincitore del Premio Pulitzer 2001 per le biografie [2]
Eugene Victor Wolfenstein, A Gift of the Spirit: Reading THE SOULS OF BLACK FOLK, NY: Cornell University Press, 2007.
Emma Gelders Sterne, His Was The Voice, The Life of W. E. B. Du Bois, New York: Crowell-Collier Press, 1971
Sarah Ann McGill, W. E. B. Du Bois
Keith Johnson and Elwood Watson, "The W. E. B. Du Bois and Booker T. Washington Debate:Effects upon African American Roles in Engineering and Engineering Technology"', Journal of Technology Studies, autunno 2004
Brown, Theodore M., Fee, and Elizabeth; "William Edward Burghardt-Historian, Social Critic, Activist", American Journal of Public Health, Febbraio 2003
W. E. B. Du Bois, American Prophet. Edward J. Blum. 2007.
"W. E. B. Du Bois Between Worlds: Berlin, Empirical Social Research, and the Race Question." Barrington S. Edwards. Du Bois Review 3:2 (Settembre 2006): 395-424.
"W. E. B. Du Bois Horizon: Documenting Movements of the Color Line." Susanna M. Ashton. MELUS (Multi-Ethnic Literatures of the United States) 26.4 (inverno 2002): 3-23.
Reconsidering The Souls of Black Folk. Stanley Crouch and Playthell Benjamin. Running Press, Philadelphia, PA. 2002.
The Oxford W. E. B. Du Bois Reader. Eric J. Sundquist, ed. Oxford University Press. 1996
Black and Red: W. E. B. Du Bois and the Afro-American Response to the Cold War, 1944-1963. Gerald Horne. State University of New York Press. 1986.
The Art and Imagination of W. E. B. Du Bois. Arnold Rampersad. Harvard University Press. 1976.
Negro Thought in America, 1880-1915: Racial Ideologies in the Age of Booker T. Washington. August Meier. University of Michigan Press. 1963.
W. E. B. Du Bois: Propagandist of the Negro Protest. Elliott M. Rudwick. New York: Atheneum. 1960.
W. E. B. Du Bois: Negro Leader in a Time of Crisis. Francis L. Broderick. Stanford University Press. 1959.
The Souls of Black Folk: One Hundred Years Later. Dolan Hubbard, ed. University of Missouri Press. 2003.
The Professor and the Pupil: The Politics and Friendship of W.E.B. Du Bois and Paul Robeson. Murali Balaji, Nation Books, 2007.
The Socialist Analysis of W.E.B. Du Bois. W D Wright, Ann Arbor, MI.: University Microfilms Intl' 1985.


== Altri progetti ==

 Wikiquote contiene citazioni di o su William Edward Burghardt Du Bois
 Wikimedia Commons contiene immagini o altri file su William Edward Burghardt Du Bois


== Collegamenti esterni ==
(EN) Opere di W. E. B. Du Bois su Progetto Gutenberg
(EN) Opere di W. E. B. Du Bois nella Biblioteca del CongressoSir Winston Leonard Spencer Churchill (Woodstock, 30 novembre 1874 – Londra, 24 gennaio 1965) è stato un politico, storico e giornalista britannico.
Conosciuto principalmente per aver guidato la Gran Bretagna durante la seconda guerra mondiale, è stato primo ministro del Regno Unito dal 1940 al 1945 e successivamente dal 1951 al 1955. Noto statista, oratore e stratega, Churchill fu inoltre un ufficiale dell'esercito britannico. Autore prolifico, vinse il Premio Nobel per la Letteratura nel 1953 per i suoi scritti storici.
Durante la sua carriera nell'esercito, Churchill combatté con il corpo di spedizione chiamato Malakand Field Force nella battaglia di Omdurman in Sudan e durante la seconda guerra boera in Sudafrica. In questo periodo riuscì inoltre a raggiungere la fama come corrispondente di guerra.
Sulla scena politica per quasi sessant'anni, ricoprì numerose cariche politiche e di governo. Nei primi anni del Novecento, durante i governi liberali, fu a capo del Ministero per il commercio e l'industria (Board of Trade) e Segretario di Stato per gli Affari interni (Home Secretary).
Durante la prima guerra mondiale fu Primo Lord dell'Ammiragliato e Ministro delle Munizioni (il ministero che sovrintendeva alla produzione bellica). Combatté anche con l'esercito sul fronte occidentale e comandò il 6th Battalion of the Royal Scots Fusiliers. Nel periodo tra le due guerre fu Ministro della Guerra e dell'Aviazione, Ministro delle Colonie e Cancelliere dello Scacchiere (il Ministro delle Finanze britannico).
Con lo scoppio della seconda guerra mondiale, Churchill fu nominato Primo Lord dell'Ammiragliato. Successivamente in seguito alle dimissioni di Neville Chamberlain il 10 maggio 1940, divenne Primo ministro e guidò la Gran Bretagna alla vittoria contro le Potenze dell'Asse. I suoi discorsi furono di grande ispirazione alle forze alleate impegnate in combattimento. Dopo la sconfitta alle elezioni del 1945, Churchill divenne leader dell'opposizione. Nel 1951 divenne nuovamente Primo Ministro fino al ritiro definitivo dalla scena politica nel 1955. Alla sua morte la Regina gli concesse gli onori del funerale di stato, al quale parteciparono un gran numero di statisti.


== Biografia ==

Churchill nasce a Blenheim Palace, presso Woodstock (Oxfordshire), il 30 novembre 1874. La madre è l'americana Jennie Jerome, figlia del proprietario del New York Times. Il padre, Lord Randolph Churchill era figlio terzogenito di John Spencer-Churchill, VII duca di Marlborough e fu una figura di spicco del Partito Conservatore Britannico (Tory), nel 1885 ha guidato il Segretariato di Stato per l'India e nel 1886 è stato nominato Cancelliere dello Scacchiere (Ministro delle finanze).
In questa veste Sir Randolph Churchill si batte per la riduzione delle spese militari e, quando il premier Salisbury respinge le sue richieste, decide di presentare le sue dimissioni sperando, a torto, che venissero respinte. Lord Randolph non si riprende da questo infortunio politico e, complice l'insorgere di una grave malattia, viene a mancare prematuramente. Il dramma vissuto dal padre influenzerà gli inizi della vita politica di Churchill che cercherà di vendicarlo.
Discendendo dai Duchi di Marlborough, Winston Churchill è legato da una lontana parentela a Diana Spencer, Principessa del Galles (1961-1997), consorte sino al 1996 di Carlo, principe di Galles, figlio della Regina Elisabetta II del Regno Unito.

Winston studia a Harrow e, nel 1893, viene ammesso all'Accademia Militare Reale di Sandhurst. Il padre lo voleva avviare alla carriera militare, Churchill invece dimostra notevole talento per la scrittura. Winston decide di trascorrere qualche anno come corrispondente tra Cuba, India e Sudafrica, dove viene prima catturato dai Boeri e rinchiuso nel penitenziario locale dal quale riesce spettacolarmente a evadere. A quei tempi i continenti extraeuropei erano molto ambìti perché la fama e la carriera dipendevano esclusivamente da incarichi di frontiera.
Dalle sue corrispondenze dalla guerra afgana del 1897 verrà pubblicato un libro (The Story of the Malakand Field Force, 1898), ma la vera fama giungerà dalla sua partecipazione, come Ussaro, alla battaglia di Omdurman (settembre 1898) sul corso inferiore del Nilo, nella quale gli inglesi sconfiggono i Dervisci e ottengono il controllo del Sudan.
Churchill si sente pronto per incominciare la carriera politica. Dopo un primo insuccesso, riesce a entrare in Parlamento a 26 anni, nel 1900, quando viene eletto parlamentare per il Partito Conservatore al secondo tentativo nel collegio di Oldham. Nonostante abbia modellato la sua personalità sulla figura del padre, non tarda a manifestare una diversa sensibilità in campo sociale e politico. Il 24 maggio del 1901 fu iniziato alla Massoneria nella Loggia londinese Studholme n°1591


=== La lunga parentesi liberale ===
In quel periodo il leader della corrente conservatrice dei liberali unionisti, guidata da Joseph Chamberlain, stava attuando una strategia politica caratterizzata, in campo economico, dalla cosiddetta Imperial Preference, che mirava al mantenimento della strategia imperialista britannica attraverso un forte protezionismo. Questa politica, criticata da più parti, tanto che poi porterà il partito, irrigidito nelle sue debolezze e nella sua boria, alla sconfitta nelle elezioni del 1906 da parte dei liberali, trova Churchill, che si batte per il libero commericio, in pieno disaccordo.

Nel maggio 1904, tre anni dopo essere stato eletto deputato conservatore, egli decise di abbandonare il partito: in Parlamento, senza preavviso e senza tante cerimonie, si spostò dai banchi del partito al Governo e prese posto accanto a David Lloyd George, futuro leader del rampante partito liberale, che stravincerà le elezioni nel 1906. Eletto deputato per il collegio di Manchester, Churchill comincia a fare carriera all'interno del partito liberale, schierandosi inizialmente con l'ala radicale: primo sottosegretario alle colonie tra il 1906 e il 1908, poi ministro, prima del commercio (1908-1910) e infine dell'interno (1910-1911), riformando il sistema britannico dell'esecuzione delle pene. Inoltre la sua presenza nel dibattito quotidiano in aula gli consente di emergere ulteriormente, grazie alle sue spiccate doti di oratore - nonostante un difetto di pronuncia (non riesce a pronunciare la "S") che non riuscì mai a correggere - e alla meticolosità con cui prepara gli interventi.
Durante il periodo in cui ha ricoperto l'incarico di ministro del commercio, Churchill ha attuato una serie di riforme in campo sociale che, anche se reputate troppo rivoluzionarie da molti (minimo salariale, orario massimo di otto ore di lavoro, commissioni arbitrali, aiuti per i disoccupati e l'imponente apparato legislativo delle assicurazioni sociali), ne fecero un personaggio assai popolare. Dichiarò, col solito tono di sfida: «Io saluterei con soddisfazione se lo stato intraprendesse certi possibili, nuovi, audaci esperimenti. Esso deve occuparsi dell'assistenza dei vecchi, dei malati e soprattutto dei bambini...Noi tracceremo una linea sotto la quale nessuno dovrà più vivere e lavorare. Abbiamo l'intenzione di stendere una rete di protezione sopra l'abisso...Il popolo non si lamenta mai senza un motivo veramente serio. La causa del liberalismo è la causa dei milioni di dimenticati». La sua crescente popolarità fece sì che gli stessi dirigenti del partito liberale decidessero di affidargli incarichi sempre più prestigiosi.
Nel 1911, quando con l'incidente di Agadir divengono chiare le mire espansionistiche della Germania, Churchill viene nominato Primo Lord dell'Ammiragliato - ruolo corrispondente a ministro della Marina Militare - con lo scopo dichiarato di mantenere la superiorità della Royal Navy sulla Kaiserliche Marine (la Marina Militare Tedesca) in tutti i possibili teatri di un futuro conflitto. Contro tutte le resistenze, Churchill riuscì a imporre la realizzazione di un vasto programma per il rafforzamento della flotta: diede grande impulso alle innovazioni, in particolare allo sviluppo dell'aviazione di marina, e ammodernò la flotta britannica mediante l'utilizzo di motori a gasolio. Da quest'ultima decisione dipenderà l'importanza strategica assunta dai giacimenti petroliferi in Mesopotamia (controllata allora dall'Impero Ottomano) e in Persia (formalmente indipendente, ma situata nella sfera di influenza sia russa sia britannica) e la conseguente campagna militare britannica nell'area del Golfo Persico durante la Prima guerra mondiale.
Il 4 agosto 1914 scoppia il primo conflitto mondiale e nel mese di ottobre dello stesso anno Churchill ordina l'invio di tremila fanti di marina in aiuto di Anversa assediata. Questa mossa non salverà Anversa dalla capitolazione, ma permetterà alla flotta britannica di assumere e mantenere il controllo dei mari. Churchill fu uno dei promotori dello sbarco alleato del gennaio 1915 nella penisola di Gallipoli sui Dardanelli, un'ambiziosa operazione militare che aveva l'obiettivo di aprire un collegamento via mare con i russi attraverso la conquista di Istanbul. La campagna militare però si dimostra molto più difficile del previsto per l'efficace difesa degli ottomani e gli alleati, dopo aver subito pesantissime perdite, decidono il ritiro da Gallipoli.
Considerato unico responsabile del disastro, Churchill, anche per le pressioni dei conservatori che sono da poco entrati a far parte di un governo di unità nazionale, viene estromesso dal governo e si trova a combattere la guerra in Francia come maggiore dell'Esercito britannico. Sarà necessaria una commissione di inchiesta, che nel 1917 lo assolve dal ruolo di unico responsabile per il disastro dei Dardanelli, per permettere al nuovo premier Lloyd George di nominarlo ministro per i rifornimenti militari nell'estate 1917. In quanto responsabile della produzione in massa di carri armati, Churchill svolge un ruolo focale nella vittoria britannica della prima guerra mondiale.
Dal 1919 al 1921 è segretario di Stato per la Guerra e l'Aria; in questo periodo cerca in tutti i modi, anche contro il parere negativo di molti esponenti del partito liberale, di convincere il governo a operare un intervento militare per stroncare la Rivoluzione Russa e il bolscevismo. Tra il 1921 e il 1922 viene nominato ministro delle colonie: fra i suoi provvedimenti c'è quello della costituzione di un mandato britannico sulla Palestina, una questione che negli anni a venire provocherà molti problemi.
In questo periodo il suo più grande successo è stato l'accordo con gli indipendentisti irlandesi che porterà alla costituzione dello Stato libero d'Irlanda prima e della Repubblica d'Irlanda poi. Le elezioni del 1922 segnano la sconfitta dei liberali di Churchill, il quale perde anche il suo seggio in Parlamento, e il ritorno al governo dei conservatori. Le successive elezioni del 1923 sanciscono il sorpasso dei liberali, che divengono il terzo partito britannico, da parte del partito laburista.


=== Ritorno al partito conservatore ===
La struttura del sistema britannico fa sì che solo i due partiti maggiori giochino un ruolo di rilievo nella vita politica nazionale; pertanto se Churchill aspira a un ruolo di primo piano deve abbandonare il partito liberale, il quale del resto nel 1924 decide di appoggiare la nascita di un governo laburista, compiendo una scelta politica a cui Churchill è fortemente contrario. Nel 1924, dopo circa venti anni, rientra nelle file del partito conservatore.
Nel 1924 diviene Cancelliere dello Scacchiere del governo conservatore di Stanley Baldwin: la politica economica di questo periodo è altamente deflazionistica e la decisione di ripristinare lo standard aureo della sterlina causa un forte malumore popolare verso di lui e il governo, che culminerà nel grande sciopero del 1926. Nelle elezioni del 1929, anche a causa dell'impopolare politica economica di Churchill, i laburisti di Ramsay MacDonald conquistano la maggioranza relativa.
I conservatori, passati all'opposizione, attribuiscono a Churchill l'esclusiva responsabilità della sconfitta elettorale e decidono di emarginarlo politicamente. La polemica sull'India svolgerà un ruolo rilevante nell'emarginazione di Churchill, che è contrario alla proposta del governo (appoggiata anche dai conservatori) di concedere all'India lo status di dominion, ovvero una forma di governo maggiormente autonoma, simile a quella già adottata in Australia, Canada, Nuova Zelanda, Sudafrica. Churchill considera l'India non ancora pronta all'autonomia, e ritiene inoltre che la proposta produrrà un effetto diverso da quello sperato, inducendo gli indiani a chiedere con più forza l'indipendenza completa. Sulla polemica indiana Churchill si troverà in forte isolamento anche tra i conservatori.
Va detto che la previsione di Churchill si dimostrerà corretta: il Partito del Congresso (la maggiore forza politica indù) rifiuterà la proposta di trasformare l'India in dominion e rivendicherà con maggior determinazione l'indipendenza. Pochi anni prima Churchill manifesta interesse e ammirazione per il nuovo capo del Governo italiano, Benito Mussolini, che definisce "il più grande legislatore vivente" (1926), pur riconoscendo, dopo la guerra d'Etiopia (1936), il pericolo costituito dal fascino che esercitano su di lui il nazismo e la figura autoritaria e solenne di Adolf Hitler.
Quando al governo salgono Stanley Baldwin e Arthur Neville Chamberlain, anch'essi conservatori, che in politica estera adottavano la cosiddetta strategia di appeasement verso Hitler, Churchill non ha remore a mostrare il suo forte disaccordo con tale atteggiamento. Teme, infatti, che le eccessive concessioni al regime nazista tedesco (la questione dei Sudeti, la conferenza di Monaco del 1938, l'Anschluss) sottovalutino il pericolo e rischino di sostenere il piano di Hitler di una sempre maggiore espansione dello "spazio vitale" (Lebensraum) che Hitler ritiene necessario alla Germania in Europa.


=== I due governi Churchill ===

Gli anni trenta videro un declino del prestigio di Churchill ("il suo deserto"), che rapidamente risorse quando, allo scoppio della seconda guerra mondiale, i suoi ammonimenti sui pericoli rappresentati dal nazismo, accolti inizialmente con diffidenza, suonarono profetici e divennero la base della vasta fiducia che lo sostenne. Il 3 settembre 1939, giorno della dichiarazione di guerra dell'Inghilterra alla Germania, il primo ministro Neville Chamberlain, preso atto del fallimento della sua politica di appeasement, nomina Churchill Primo Lord dell'Ammiragliato, ossia ministro della marina, come già nella prima guerra mondiale. «Winston is back» fu il telegramma che partì dal ministero alla volta della flotta.
L'errata conduzione della guerra, insieme alla pressione dell'opinione pubblica, spingono Chamberlain a presentare le sue dimissioni (maggio 1940) e i conservatori a pregare Churchill di accettare l'incarico da primo ministro. Tuttavia, ancora pochi giorni prima né il re, né Chamberlain, né uno solo dei tre partiti inglesi l'avrebbero voluto con quell'incarico: Churchill scalzò ogni resistenza e riluttanza opponendo un ostinato, minaccioso silenzio alla richiesta se fosse disposto ad assumere un ministero in un gabinetto presieduto da Lord Halifax, attendendo pazientemente che «lo mandassero a chiamare». Formato un governo di unità nazionale - comprendente i Tories, i Laburisti e i Liberali - il suo atteggiamento deciso contro Germania e Italia accresce enormemente la sua popolarità interna. Nonostante abbia promesso «lacrime, sudore e sangue», e a dispetto delle molte sconfitte subite dalla Gran Bretagna nei primi anni di guerra, la popolazione lo appoggia incondizionatamente fino alla vittoria nel 1945.
In politica estera Churchill si mostra più diffidente e preoccupato nei confronti di Stalin di quanto non lo sia il presidente degli Stati Uniti Roosevelt. Nonostante la storica vittoria militare, la reputazione di grande leader e il notevole consenso popolare, Churchill perde, a sorpresa, le elezioni politiche del 1945 e deve lasciare il passo a Clement Attlee, leader del partito laburista.
Forse pesò, nel risultato elettorale, il fatto di essere sempre stato inviso ai sindacati. Tra l'altro, le promesse in campo economico del partito laburista prevedevano nazionalizzazioni, un sistema fiscale progressivo, un piano di sviluppo dell'occupazione, un nuovo sistema sanitario, pensionistico e scolastico. Era, quindi, un piano di attuazione di quello che viene oggi chiamato welfare state, un progetto di modernizzazione tanto innovativo quanto benefico agli occhi dell'elettorato, che il partito conservatore non poteva né voleva proporre e che sarà tra i motivi della sorprendente scelta elettorale del 1945.
Un altro fatto determinante nel risultato delle elezioni fu il discorso pronunciato da Churchill alla radio, qualche giorno prima delle elezioni. In tale occasione egli manifestò tutto il suo disprezzo nei confronti dei laburisti, sostenendo che essi avrebbero imposto in Inghilterra il socialismo e che, con una loro vittoria, si sarebbe imposta una forma di Gestapo (la polizia politica nazista). Infine, secondo Churchill, anche il voto dei militari gli fu contrario.
Churchill continua comunque a giocare un ruolo politico di primo piano: la sua voce è ascoltata in tutto il mondo. Tra gli argomenti più cari allo statista vi è l'incentivazione di politiche di distacco dall'URSS, posizione che ne fa uno dei sostenitori di quella che poi prenderà il nome di guerra fredda (durante il discorso di Fulton (Missouri), tenuto al Westminster College, in presenza del presidente Truman, nel 1946, fu egli a coniare la famosa espressione cortina di ferro), coerente con l'anticomunismo che da sempre lo aveva distinto. Nel 1950, con altre illustri personalità, si impegna inutilmente per la salvezza di Milada Horáková, condannata a morte dal regime comunista cecoslovacco.
Dopo aver vinto le elezioni nel 1951, Churchill riceve nuovamente l'incarico di formare un governo, all'età - non certo giovanile - di settantasette anni. Durante il secondo governo di Churchill, la Gran Bretagna reprime la guerriglia marxista in Malesia e la sanguinosa rivolta dei Mau-Mau in Kenya. Nel 1952 cerca di destituire il premier iraniano democraticamente eletto, Mohammad Mossadeq, in seguito alla sua decisione di nazionalizzare la Anglo-Iranian Oil Company (di cui il Governo britannico è azionista di maggioranza), ma quando i primi tentativi di golpe vengono scoperti e l'Ambasciata britannica viene espulsa dall'Iran, il governo Churchill si trova costretto a chiedere alla CIA e all'amministrazione Eisenhower di portare avanti il colpo di Stato.
L'elemento più rilevante della politica estera di Churchill in quegli anni sarà l'impegno a favorire la distensione tra USA e URSS. Sostenne con forza l'esigenza di sfruttare a questo fine il potere deterrente dell'arma nucleare, di cui dotò la Gran Bretagna. Negli anni ottanta questa tesi venne ripresa e sostenuta da Margaret Thatcher, che davanti al Congresso degli Stati Uniti citò Churchill a sostegno della necessità per USA e Gran Bretagna di mantenere un forte armamento nucleare come deterrente verso l'Unione Sovietica.
Dopo aver sostenuto negli anni precedenti la necessità di fronteggiare con forza l'URSS, ora, pur senza mettere minimamente in discussione l'alleanza con gli USA di cui è stato il primo alfiere, Churchill valuta necessario far scemare la tensione tra i blocchi contrapposti e attribuisce in questo un ruolo guida alla Gran Bretagna. Nel 1952 muore Giorgio VI, facendo di Winston Churchill il primo premier della Regina Elisabetta II. Nel 1955 Churchill si dimette da premier passando la mano al suo delfino Anthony Eden.
Il suo contributo al servizio del Paese sarà ricompensato con una messe di premi e riconoscimenti, anche dall'estero. Nel 1953 ottiene il Premio Nobel per la letteratura, principalmente per la sua opera La seconda guerra mondiale (The Second World War), 1948-1954. Nel 1955 si ritira definitivamente a vita privata. Muore il 24 gennaio 1965: ai suoi funerali presso la cattedrale di San Paolo a Londra partecipano circa 300.000 persone; la sua salma viene esposta alla Westminster Hall.
Dopo i funerali di Stato, il 30 gennaio 1965, per esaudire un suo ultimo desiderio, il corpo del grande statista fu trasportato con un treno a Bladon, dove fu sepolto nel camposanto della St Martin's Church, con una cerimonia privata, officiata dal rettore della chiesa, a cui parteciparono solo parenti e amici intimi. La figura di Churchill nel Regno Unito ha sempre goduto e gode tuttora di grande prestigio; lo statista è considerato tra i più grandi personaggi nazionali del XX secolo.


=== Matrimonio e figli ===

Churchill incontrò la sua futura consorte, Clementine Hozier, nel 1904 a un ballo alla Crewe House, residenza di Robert Crewe-Milnes, conte di Crewe e della moglie Margaret Primrose. Quattro anni dopo si incontrarono nuovamente a una cena, ospiti della baronessa di Saint Helier. I due si trovarono seduti uno accanto all'altra e presto ebbe inizio la relazione della loro vita. Il 12 settembre 1908 la coppia si sposò nella chiesa di Saint Margaret in City of Westminster, e si trasferì nel marzo 1909 nella casa di Eccleston Square, al numero 33.
Da Clementine e Winston nacquero:
Diana (11 luglio 1909 - 20 ottobre 1963), maritata il 12 dicembre 1932 al baronetto sir John Milner Bayley, dal quale non ebbe figli e divorziò nel 1935; il 16 settembre dello stesso anno sposò il politico conservatore Duncan Sandys (1908 - 1987), dal quale ebbe tre figlie:
Julia (1936 - 1997),
Edwina (1938 - vivente),
Celia (1943 - vivente).

Anche questo matrimonio fallì e i due divorziarono nel 1960. Diana morì suicida ingerendo un'overdose di barbiturici.
Randolph (28 maggio 1911 - 6 giugno 1968), militare e politico di non grande successo; sposò dapprima (1939) Pamela Digby (1920 - 1997), dalla quale ebbe un figlio, Winston, (1940 - 2010), e dalla quale divorziò nel 1945.. Sposò successivamente June Osborn, dalla quale ebbe una figlia, Arabella (1949 - 2007).
Sarah Churchill (7 ottobre 1914 - 24 settembre 1982). Fu ballerina e attrice. Andata sposa a Victor Oliver von Samek nel 1936, divorziò nel 1945; sposò quindi Anthony Beauchamp (1949) ma ne rimase vedova nel 1957 e sposò quindi in terze nozze nel 1962 Henry Tuchet-Jesson, 23º barone Audley, ma l'anno successivo rimase nuovamente vedova.
Marigold Frances (15 novembre 1918 - 23 agosto 1921), deceduta per setticemia.
Mary (15 settembre 1922 - 1º giugno 2014), sposò nel 1947 il barone Christopher Soames (1920 - 1987), dal quale ebbe cinque figli:
Nicholas (12 febbraio 1948, vivente),
Emma (9 settembre 1949, vivente),
Jeremy,
Charlotte,
Rupert (18 maggio 1959, vivente).


== Traduzioni italiane ==
Memorie di Guerra, trad. I. Balcinelli, Edizioni Alpes, Milano, 1929
La Crisi Mondiale (titolo originale: The World Crisis), trad. a cura dell'Ufficio del Capo di Stato Maggiore della Marina (Ufficio Storico) del capitano di fregata Carlo E. Giartosio, Società Anonima Poligrafica Italiana, 5 voll.: vol.I 1911-1914, 1929; vol.II 1915, 1930; vol. III parte I: 1916-1918, 1930; vol.III parte II: 1916-1918, 1931; vol.IV: Il Dopoguerra, 1931; col titolo Crisi Mondiale e Grande Guerra 1911-1922, 4 voll., Il Saggiatore, Milano, 1968
Memorie (1874-1903), Treves, Milano, 1935; Garzanti, Milano, 1946
I discorsi segreti di Churchill, Editori Riuniti, 1946
Passo a Passo (lettere sulla politica estera e la difesa scritte dal maggio 1936 al maggio 1939), Collezione Le Scie, Mondadori, Milano, I ed. maggio 1947
In Guerra: Discorsi pubblici e segreti, 2 voll.: Volume I 1938-1942, Volume II: 1943-1945, Rizzoli, Milano-Roma, I ed. 1948
La Seconda Guerra Mondiale: parte prima: L'addensarsi della tempesta: volume I: Da Guerra a Guerra (1919-1939), trad. Olga Ceretti Borsini, Mondadori, Milano, I ed. luglio 1948
La Seconda Guerra Mondiale: parte prima: L'addensarsi della tempesta, volume II: Guerra in sordina (3 settembre 1939 - 10 maggio 1940), trad. Olga Ceretti Borsini, Mondadori, Milano, I ed. 1948
Seconda Guerra Mondiale: parte II: La loro ora più bella, volume I: Il crollo della Francia, trad. Giorgio Monicelli, Mondadori, Milano, I ed. marzo 1949
La Seconda Guerra Mondiale: parte II: La loro ora più bella, volume II: Isolati, trad. Giorgio Monicelli Mondadori, Milano, I ed. 1949
La Seconda Guerra Mondiale: parte III: La Grande Alleanza, volume I: La Germania punta a Oriente, trad. Arturo Barone, Mondadori, Milano, I ed. 1950
La Seconda Guerra Mondiale: parte III: La Grande Alleanza, volume II: La guerra investe l'America, trad. Arturo Barone, Mondadori, Milano, I ed. 1950
La Seconda Guerra Mondiale: parte IV: La svolta fatale, volume I: Il Giappone all'attacco, trad. Arturo Barone, Mondadori, Milano, I ed. 1951
La Seconda Guerra Mondiale: parte IV: La svolta fatale, volume II: La battaglia d'Africa, trad. Arturo Barone, Mondadori, Milano, I ed. 1951
La Seconda Guerra Mondiale: parte V: La morsa si stringe, volume I: La campagna d'Italia, Mondadori, Milano, I ed. 1951
La Seconda Guerra Mondiale: parte V: La morsa si stringe, volume II: Da Teheran a Roma, trad. Arturo Barone, Mondadori, Milano, I ed. 1953
Seconda Guerra Mondiale: parte VI: Trionfo e Tragedia, volume I: L'Onda della Vittoria, trad. Arturo Barone e Glauco Cambon, Mondadori, Milano, I ed. 1953
Seconda Guerra Mondiale: parte VI: Trionfo e Tragedia, volume II: La Cortina di Ferro, trad. Arturo Barone e Glauco Cambon, Mondadori, Milano, I ed. 1953
Storia dei popoli di lingua inglese: Nascita dell'Inghilterra (titolo originale: A History of the English-Speaking People. vol.I - The Birth of Britain), trad. Bruno Maffi, Mondadori, Milano, I ed. 1956 - 1965; Prefazione di Luca Codignola, Collana Saggi, BUR, Milano, ottobre 1999 ISBN 88-17-25851-2
Storia dei popoli di lingua inglese: Libertà e Stato Sovrano (titolo originale: A History of the English-Speaking People. vol. II - The New World), trad. Bruno Maffi, Mondadori, Milano, I ed. 1957 - 1965; Collana Saggi, BUR, Milano, ottobre 1999 ISBN 88-17-25852-0
Storia dei popoli di lingua inglese: L'età della Rivoluzione (titolo originale: A History of the English-Speaking People. vol. III - The Age of Revolution), trad. Bruno Maffi, Mondadori, Milano, I ed. 1957 - 1965; Collana Saggi, BUR, Milano, I ed. gennaio 2003 ISBN 88-17-10096-X
Storia dei popoli di lingua inglese: Le Grandi Democrazie (titolo originale: A History of the English-Speaking People. vol. IV - The Great Democracies, trad. Bruno Oddera, Mondadori, Milano, I ed. 1959 - 1965
Gli anni della mia giovinezza. La formazione di un grande leader nell'Inghilterra degli anni gloriosi (titolo originale: My early Living - A Roving Commission, I ed. orig. 1930), trad. Ugo Tolomei, Collana i Garzanti n.276, Garzanti, Milano, 1961-1973; col titolo Gli anni dell'avventura. L'India, la guerra anglo-boera, la politica: la formazione di un grande leader, Collana I Grandi Tascabili, Bompiani, 1997 ISBN 978-88-452-3026-4; col titolo Dall'Avana a Durban: Viaggi e avventure di gioventù, CDA & Vivalda, 2005 ISBN 978-88-7480-068-1
Marlborogh. La vita e i tempi del «duca di ferro» (titolo originale: Marlborough: His Life and Times, 4 voll., 1934-1938), biografia dell'antenato John Churchill, duca di Marlborough, trad. Giovanna Paroni, a cura di Henry Steele Commager, Mondadori, Milano, 1973; Prefazione di Emilio Radius, Note bio-bibliografiche di Vincenzo Mantovani, Collana Scrittori del Mondo: i Nobel n.60, 2 voll., UTET, Torino, 1973-1979
Riconquistare Khartoum (titolo originale: The River War: An Account of the Reconquest of the Sudan), trad. A. Audisio, Piemme, Novara, I ed. 1999 ISBN 978-88-384-4326-8
La Seconda Guerra Mondiale. Edizione condensata (titolo originale: The Second World War), Edizione italiana a cura di Paolo A. Dossena, Prefazione di Sergio Romano, trad. Arturo Barone, Glauco Cambon, Olga Ceretti Borsini, Giorgio Monicelli, Collana Saggi, 2 voll.: VOL. I: Dal Trattato di Versailles all'Operazione Barbarossa, VOL. II: Da Pearl Harbor alla Cortina di Ferro, BUR, Milano, I ed. novembre 2000 ISBN 88-17-86576-1


== Filmografia ==
Il personaggio di Winston Churchill appare in diversi film e da alcuni suoi scritti sono state tratte delle sceneggiature:


=== Sceneggiature ===
The Inside of the Cup, regia di Albert Capellani - romanzo (1921)
Gli anni dell'avventura (Young Winston), regia di Richard Attenborough - autobiografia My Early Life: A Roving Commission (1972)
Guerra imminente ( The Gathering Storm), (2002)
Into the Storm - La guerra di Churchill (Into the Storm), (2009)


=== Film o documentari dove appare Churchill ===
The Four Just Men, regia di Walter Forde (1939)
Gli anni dell'avventura (Young Winston), regia di Richard Attenborough - autobiografia My Early Life: A Roving Commission (1972)
Titanic - Nascita di una leggenda (Titanic: Blood and Steel), regia di Ciaran Donnelly - (2012)
Doctor Who (serie tv) stagione 5 episodio 3.
Il discorso del re (The King's Speech), regia di Tom Hooper (2010) - Interpretato da Timothy Spall
Peaky Blinders (serie TV) stagione 1, episodi 1, 2, 6 - interpretato da Andy Nyman
I Misteri Di Murdoch (serie Tv) stagione 6 - episodio 2 - titolo: Amnesia


== Ascendenza ==


== Onorificenze ==


=== Onorificenze britanniche ===


=== Onorificenze straniere ===


== Influenza culturale ==

Il programma televisivo della BBC 100 Greatest Britons lo ha eletto il più grande britannico di tutti i tempi.
A lui è dedicato un sommergibile nucleare inglese della classe Churchill, così come un cacciatorpediniere statunitense della classe Arleigh Burke, il DDG-81, entrato in servizio nel 2001.
Una delle tante statue che lo rappresentato si trova in Parliament Square a Londra, di fronte al Big Ben.
È uno dei personaggi storici che appaiono nella serie tv britannica di fantascienza Doctor Who: nel terzo episodio della quinta stagione, L'arma di Churchill, il Dottore salva Londra dai Dalek, che Churchill pensava fossero stati creati da uno scienziato dell'esercito britannico; Churchill e il Dottore sembrano essere vecchi amici.
Un estratto di un suo celebre discorso (We shall fight on the beaches) venne utilizzato dalla band heavy metal londinese Iron Maiden in apertura dei concerti del World Slavery Tour come introduzione al brano Aces High. La traccia è intitolata Intro: Churchill's Speech ed è la prima traccia del doppio disco live Live After Death.


== Curiosità ==
Era affetto da rupofobia conclamata, tanto da trascorrere molte ore al giorno nella vasca da bagno.
La sua speciale dentiera - che gli consentiva una particolare dizione per cui andava famoso - è andata all'asta nel luglio 2010.
Il 26 agosto 1944 il partigiano italiano Nello Iacchini salvò la vita a Churchill catturando un cecchino tedesco pronto a colpirlo.
Fu un balbuziente.


== Note ==
^ Nella terminologia anglosassone equivale al ministro.
^ Nel libro Gli anni dell'avventura, I grandi tascabili Bompiani, 1997 RCS Libri - ISBN 88-452-3026-0 (Pagg. 234-244), Churchill racconta di essere stato catturato da Louis Botha che, in seguito diverrà uno dei più eminenti uomini politici sudafricani. Non fa cenno a Camillo Ricchiardi, militare italiano a capo del gruppo di Afrikaner che conquistarono il treno.
^ Giuseppe Seganti, Massoni Famosi - Atanòr Roma 2005 ISBN 88-7169-223-3.
^ A proposito di ciò si ricordi la celebre frase pronunciata in quegli anni: «Il bolscevismo deve essere strangolato nella culla».
^ Citato in Richard Lamb, Mussolini e gli inglesi, pag. 108, con ampio dettaglio di riferimenti documentali.
^ Avvisato della sconfitta elettorale dal suo maggiordomo mentre faceva il bagno, Churchill commentò: "È proprio perché questi eventi possano continuare ad accadere che abbiamo combattuto la guerra! Ora passami l'asciugamano!".
^ Funerale di Churchill, corriere.it. URL consultato il 16 novembre 2014.
^ (EN) Mary Soames, Speaking for Themselves: The Personal Letters of Winston and Clementine Churchill, p. 1.
^ Soames, op. cit. p. 6.
^ Nota in Italia per la sua burrascosa e intensa relazione sentimentale con Gianni Agnelli, durata dal 1948 al 1952.
^ Convertitasi più tardi al cattolicesimo, riuscì a ottenere l'annullamento del matrimonio. (Bedell Smith, Reflected Glory. The Life of Pamela Churchill Harriman, Ed. Simon and Schuster, 1996)
^ (EN) Victory for Churchill as he wins the battle of the Britons, bbc.co.uk, 25 novembre 2002. URL consultato il 16 novembre 2014.
^ M. Liberti, Grandi Fifoni su Focus Storia, aprile 2010, p. 76.
^ All'asta la dentiera di Churchill, repubblica.it, 29 luglio 2010. URL consultato il 16 novembre 2014.
^ Così mio padre nelle Marche salvò Churchill dal cecchino tedesco, corriere.it, 24 agosto 2004. URL consultato il 16 novembre 2014.


== Bibliografia ==
Winston Churchill, Gli anni dell'avventura, I grandi tascabili Bompiani, 1997 RCS Libri - ISBN 88-452-3026-0
Lord Moran, Churchill: Un Duro a Morire. Dal diario del medico personale di Sir Winston Churchill. 1940-1965, Mondadori, Milano, 1966
William Manchester, Churchill. L'ultimo leone: Visioni di gloria 1874-1914, Collana Biografie, Frassinelli, Milano, 1985 ISBN 88-7684-065-6
William Manchester, Churchill. L'ultimo leone: Anni ruggenti 1914-1932, Collana Biografie, Frassinelli, Milano, 1986
William Manchester, Churchill. L'ultimo leone: La solitudine 1932-1938, trad. B. Amato, Collana Biografie, Frassinelli, Milano, 1989
William Manchester, Churchill. L'ultimo leone: Il vortice 1938-1940, trad. B. Amato, Collana Biografie, Frassinelli, Milano, 1991
William Manchester - Paul Reid, The Last Lion: Winston Spencer Churchill: Defender of the Realm 1940-1965, Bantam, 2013 ISBN 978-0-345-54863-4
John Lukacs, Il Duello. 10 maggio - 31 luglio 1940. Churchill e Hitler: le drammatiche fasi di uno scontro personale che dimostra come la storia può essere determinata dalle scelte di due uomini, trad. Maurizio Imperiali, Collana Il Cammeo n.217, Longanesi, Milano, 1990; Collana Storica, TEA, Milano, 1995
Martin Gilbert, Churchill (Churchill. A Life, ed. orig. 1991),(sovraccoperta illustrata da Ferenc Pinter), l'autore fu nominato nel 1968 biografo ufficiale dello statista britannico, trad. Davide Panzieri, Collana Le Scie, Mondadori, Milano, I ed. ottobre 1992 ISBN 978-88-04-36047-6; Collana Storia, Oscar Mondadori, Milano, 1994-2013
Martin Gilbert, Winston S. Churchill. vol. III: Challenge of War: 1914-1916, 1982
Martin Gilbert, Winston S. Churchill: vol. IV: World in Torment: 1916-1922, Heinemann, London, 1975
Martin Gilbert, Winston S. Churchill: vol. V: The Prophet of Truth: 1922-1939,
Martin Gilbert, Winston Churchill: The Wilderness Years,
Martin Gilbert, Winston S. Churchill. vol. VII: Road to Victory: 1941-1945, Hillsdale College Press, 2013 ISBN 978-0-916308-44-5
Martin Gilbert, Winston S. Churchill. vol. VIII: Never Despair: 1945-1965, 1988; Hillsdale College Press, 2012 ISBN 978-0-916308-45-2
Martin Gilbert, Churchill and America,
Geoffrey Penn, Fisher, Churchill and the Dardanelles, Pen & Sword Books, 1999 ISBN 978-0-85052-646-2
Ernesto Ragionieri, Churchill, Sellerio, Palermo, 2002
John Lukacs, Churchill. Visionario, Statista, Storico, Collana Storica, Corbaccio, Milano, 2003
Jack Dixon, Dowding & Churchill. The Dark Side of the Battle of England, Pen & Sword Books, 2008 ISBN 978-1-84415-854-6
Dominique Enright (a cura di), Il sorriso del bulldog. Maliziose arguzie di Winston Churchill, Liberilibri, Macerata, 2008 [2009]
Fabio Casini, Churchill e la Campagna d'Italia - agosto 1944: Passaggio in Toscana, Siena, Ed. Nuova Immagine, 2009
T.O. Smith, Churchill, America and Vietnam, 1941-1945, Pelgrave Macmillan, 2011 ISBN 978-0-230-29821-7
Christopher M. Bell, Churchill and Seapower, Oxford University Press, 2012 ISBN 978-0-19-969357-3
Walter Reid, Churchill under Friendly Fire. 1940-1945, Birlinn General, 2012 ISBN 978-1-84341-059-1
David Dilks, Churchill and Company. Rivals and Alliances in War and Peace, I.B. Tauris & Co., 2012 ISBN 978-1-84885-718-6
Peter Clarke, Mr. Churchill's Profession. Statesman, Orator, Writer, Bloomsbury Publishing, 2013 ISBN 978-1-4088-3123-6
Chris Schoeman, Churchill's South Africa. Travels during the Anglo-Boer War, Struik Publisher, 2013 ISBN 978-1-920545-47-5
Kenneth Weisbrode, Churchill and The King. The Wartime Alliance of Winston Churchill and George VI, Penguin Putnam, 2013 ISBN 978-0-670-02576-3
Roy Irons, Churchill and the Mad Mullah of Somaliland. Betrayal and Redemption 1899-1921, Pen & Sword Books, 2013 ISBN 978-1-78346-380-0
Philip White, Churchill's Cold War. How the Iron Curtain speech shaped the Post War World, Gerald Duckworth, 2013 ISBN 978-0-7156-4577-2
John Grehan, Churchill's Secret War. Britain's First Large-Scale Combined Operations Offensive 1942, Pen & Sword Books, 2013 ISBN 978-1-78159-382-0
A.W. Beasley, Churchill: the Supreme Survivor, Mercer Books, 2013 ISBN 978095571273
Steve Cliffe, Churchill, Kitchener & Lloyd George. First World Warlords, Fonthill Media, 2013 ISBN 978-1-78155-272-8
Michael Shelden, Young Titan. The Making of Winston Churchill, Simon & Schuster, 2014 ISBN 978-1-4711-1323-9
Stephen Wentworth Roskill, Churchill and the Admirals, Pen & Sword Books, 2014 ISBN 978-1-4738-2112-5
Churchill: The Power of Words. His Remarkable Life Recounted Through His Writings and Speeches. Selected, Edited and Introduced by Martin Gilbert, Transworld Publishers, 2014 ISBN 978-0-85750-146-2
Cat Wilson, Churchill on the Far East in the Second World War: Hiding the History of the 'Special Relationship', Pelgrave Macmillan, 2014 ISBN 978-1-137-36394-7
Con Coughlin, Churchill's First War. Young Winston and the fight against the Taliban, Pan Macmillan, 2014 ISBN 978-0-330-54596-9
Jonathan Rose, The Literary Churchill: Author, Reader, Actor, Yale University Press, 2014 ISBN 978-0-300-20407-0
Lawrence James, Churchill and Empire. Portrait of an Imperialist, Pegasus Books, 2014 ISBN 978-1-60598-569-5
Ashley Jackson, Churchill, Quercus, 2014 ISBN 978-1-62365-804-5


== Altri progetti ==

 Wikiquote contiene citazioni di o su Winston Churchill
 Wikimedia Commons contiene immagini o altri file su Winston Churchill


== Collegamenti esterni ==
(EN) Archivio storico mondiale su Churchill
(EN) Il sito del Centro Churchill
(EN) Audio del discorso di Churchill "finest hour"
(EN) Rethinking Churchill, Parte 1 di 5
(EN) Winston Churchill a Cuba
(EN) Opinioni sul contributo storico di Churchill
(EN) Un'altra biografia su Churchill con lunghe citazioni dei suoi discorsi
(EN) Churchill e la Grande Repubblica. Exhibition explores Churchill's lifelong relationship with the United States.
(EN) Churchill e il sionismo (del dottor Yoav Tenenbaum, Università di Tel Aviv)
(EN) Citazioni di Churchill (240 citazioni)
(EN) Alcuni discorsi di Churchill scaricabili
(EN) Biografia di Winston Churchill sul sito ufficiale del Premio NobelWilton Norman Chamberlain detto Wilt (Filadelfia, 21 agosto 1936 – Los Angeles, 12 ottobre 1999) è stato un cestista e allenatore di pallacanestro statunitense, professionista nella NBA.
Chamberlain, alto 2,16 metri, noto come Golia, Wilt the Stilt o The Big Dipper, detiene numerosi record statistici dell'NBA tra cui quello del maggior numero di punti in una singola partita (100) e quello del maggior numero di rimbalzi in una singola partita (55). È considerato uno tra i migliori giocatori di pallacanestro della storia, ma è anche ricordato per il suo carattere irascibile, per il suo stile di vita votato all'eccesso e per lo stile di gioco da cannibale.
Morì d'infarto a 63 anni il 12 ottobre 1999 nella sua casa di Bel Air. Già nel 1992 era stato ricoverato in ospedale per un'aritmia cardiaca.


== Carriera ==


=== Primi anni ===
Wilton Norman Chamberlain nacque a Philadelphia, Pennsylvania, in una famiglia di nove figli, figlio di Olivia Ruth Johnson, una lavoratrice domestica e casalinga, e William Chamberlain, un saldatore, custode e tuttofare. Nei primi anni Chamberlain non si interessò al basket, perché pensava che fosse "un gioco da femminucce". Era invece appassionato d'atletica: da ragazzo aveva saltato 1,98 metri, corso le 440 yards in 49,0 secondi e le 880 yards in 1:58.3.
Chamberlain cambiò idea sul basket perché, essendo lui timido con le ragazze, e siccome il basket era lo sport preferito dalle ragazze stesse, iniziò a giocare. Chamberlain era un bambino molto alto, già alto 1,80 metri a 10 anni e 1,86 metri al suo ingresso nella Philadelphia Overbrook High School, ed ebbe un vantaggio naturale contro i suoi coetanei, ma presto si fece notare per il suo talento nel segnare, la forza fisica e il tiro in gancio.
Secondo il giornalista ESPN Hal Bock, Chamberlain era "spaventoso [...] prima del suo arrivo la maggior parte dei giocatori di basket erano uomini di normali dimensioni. Chamberlain ha cambiato tutto". Fu in questo periodo che ricevette i soprannomi che gli rimasero per sempre: "Wilt il trampolino", "Golia" e "The Big Dipper" (in italiano: il Grande Carro).


=== College ===
Come giocatore per i Panthers Overbrook, Chamberlain ha tenuto una media di 31 punti a partita durante i campionati studenteschi del 1953 ed ha portato la sua squadra ad una vittoria 71-62 contro la Northeast High School del suo futuro compagno di squadra Guy Rodgers.
Ha segnato 34 punti e ha portato la sua squadra contro la vincente della Catholic League, la West Catholic. In quella partita, Chamberlain ha giocato l'intera partita, e nonostante i suoi 29 punti, i Panthers hanno perso 54-42.
Nella sua seconda stagione, Chamberlain ha continuato il suo punteggio prolifico, facendo addirittura il record della scuola superiore con 71 punti contro i Roxborough. I Panthers hanno comodamente vinto la Public League, battendo di nuovo la Nordest in una partita in cui Chamberlain ha segnato 40 punti, e più tardi ha vinto il City Title sconfiggendo la South Catholic per 74-50. Chamberlain ha segnato 32 punti e ha portato la sua squadra a vincere tutte le 19 partite a cui ha partecipato.
Nella terza e ultima stagione di Chamberlain, ha continuato la sua alta media di punteggio, facendo 74, 78 e 90 punti in tre partite consecutive. I Panthers hanno vinto il Public Title per la terza volta, battendo West Philadelphia 78-60, e il City Title partita di campionato, si sono incontrati di nuovo Occidente cattolico. Segnando 35 punti, Chamberlain ha portato la sua squadra a una facile vittoria per 83-42. Dopo 3 anni, Chamberlain aveva vinto 2 City Title, registrato un record di 56 partite vinte e 3 perse e aveva rotto il precedente record di Tom Gola segnando 2.252 punti e ha mantenuto una media di 37,4 punti a partita.
Dopo la sua ultima stagione, oltre 200 università volevano reclutare il talentuoso cestista. Tra gli altri, UCLA ha offerto Chamberlain l'opportunità di diventare una star del cinema. Cherry ha descritto che Chamberlain voleva un cambiamento e quindi non voleva andare vicino a Filadelfia (eliminando anche New York), non era interessato al New England, e ha snobbato il Sud a causa della segregazione razziale, lasciando il Midwest. Alla fine, dopo aver visitato l'Università del Kansas, anche comunemente noto come KU, con il rinomato allenatore del collegio, Phog Allen, Chamberlain ha scelto di andare a giocare a basket a KU.


=== NBA ===
Prima di esordire nella NBA gioca una stagione con gli Harlem Globetrotters. Esordisce fra i professionisti coi Philadelphia Warriors nel 1959, dove resta fino al 1965, passando poi per tre anni ai Philadelphia 76ers e chiudendo la carriera con i Lakers. Ha vinto in tutto due titoli NBA, nel 1967 con Philadelphia e nel 1972 con i Los Angeles Lakers.

Fra i suoi record c'è quello del maggior numero di punti segnati in una sola gara, 100, che realizzò il 2 marzo 1962 contro i New York Knicks a Hershey, Pennsylvania. In quella partita andò a canestro con trentasei tiri da due punti e ventotto tiri liberi. Nella sua carriera, ha una media di oltre trenta punti e ventidue rimbalzi a partita.
Vinse quattro volte il premio di miglior giocatore della lega, undici volte la classifica del miglior rimbalzista, sette quella della miglior percentuale di tiro, sette (consecutivamente) quella del miglior marcatore; addirittura un anno ebbe il più alto numero di assist della lega (ma non la miglior media). È l'unico giocatore ad aver segnato più di 4000 punti in una stagione, con una media di circa 50 punti a partita. In quattordici stagioni nella lega professionistica statunitense, non raggiunse mai il limite dei sei falli, nonostante fosse il pilastro della difesa della sua squadra. Un'altra caratteristica incredibile di Chamberlain era la resistenza fisica: è di gran lunga il giocatore NBA con il minutaggio medio più alto di sempre (45.8 contro i 42.29 di Russell, secondo) ed in 9 delle sue prime 10 stagioni fu il leader della classifica in MPG (un anno fece registrare addrittura 48.5 minuti di media).
Chamberlain ha messo a segno 31.419 punti (5ª posizione assoluta) in 1.045 partite, il che lo collocava al primo posto della classifica del giocatore con il maggior numero di punti in carriera quando si è ritirato, nel 1974; quindici anni più tardi è stato superato da Kareem Abdul-Jabbar.
La sua media punti per gara in carriera, 30,07, è la seconda nella storia della NBA dietro solamente a quella di Michael Jordan (30,12).
Wilt Chamberlain è stato eletto nella Basketball Hall of Fame.


== Palmarès ==
 Titoli NBA: 2
Philadelphia 76ers: 1967
Los Angeles Lakers: 1972


=== Individuale ===
MVP della regular season: 4
1960, 1966, 1967, 1968
MVP delle Finali NBA: 1
1972
MVP dell'All-Star Game: 1
1960
Convocazioni all'NBA All-Star Game: 13
1960, 1961, 1962, 1963, 1964, 1965, 1966, 1967, 1968, 1969, 1971, 1972, 1973
Squadre All-NBA:
First Team: 1960, 1961, 1962, 1964, 1965, 1966, 1967, 1968
Second Team: 1963, 1966, 1972
NBA All-Defensive Team:
1972, 1973
Rookie dell'anno: 1960
Miglior marcatore NBA: 7
1960, 1961, 1962, 1963, 1964, 1965, 1966
Miglior assistman NBA: 1968
Miglior rimbalzista NBA: 11
1960, 1961, 1962, 1963, 1966, 1967, 1968, 1969, 1971, 1972, 1973
MVP delle Final Four: 1957
NCAA Men's Basketball All-American: 2
1957, 1958
Miglior rimbalzista di sempre
Quinto miglior realizzatore di sempre
Miglior realizzatore di sempre dei Golden State Warriors
La sua maglia n. 13 è stata ritirata da Golden State Warriors, Los Angeles Lakers, Philadelphia 76ers e Harlem Globetrotters
Introdotto nella Hall of Fame nel 1979
Inserito tra i 50 migliori giocatori del cinquantenario della NBA


== Cinema ==
Nel 1984 prese parte al film Conan il Distruttore di Richard Fleischer.


== Curiosità ==
Grazie alle sue straordinarie doti fisiche riusciva ad ottenere risultati incredibili in discipline atletiche quali salto in alto, getto del peso e 400 metri piani.
Una delle sue pecche tecniche più grandi fu l'imprecisione nei tiri liberi, ne sbagliò 5805 (Shaquille O'Neal è secondo in questa curiosa classifica).
Nel 1971 avrebbe dovuto combattere in un match di pugilato contro l'allora Campione del Mondo dei Pesi massimi Muhammad Ali che però non fu mai disputato.
Nella sua autobiografia, pubblicata nel 1991, dal titolo «Visto dall'alto» dichiarò di aver fatto sesso con oltre 20.000 donne diverse.


== Note ==


== Altri progetti ==

 Wikiquote contiene citazioni di o su Wilt Chamberlain
 Wikimedia Commons contiene immagini o altri file su Wilt Chamberlain


== Collegamenti esterni ==
(EN) Scheda Naismith Memorial Basketball Hall of Fame
(EN) Wilt Chamberlain su Sports-reference.com (NCAA), Sports Reference LLC.
(EN) Wilt Chamberlain su Basketball-reference.com (NBA), Sports Reference LLC.
(EN) Wilt Chamberlain su Basketball-reference.com (allenatore NBA), Sports Reference LLC.