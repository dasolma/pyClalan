Zachary Taylor (ur. 24 listopada 1784 w hrabstwie Orange, zm. 9 lipca 1850 w Waszyngtonie) – amerykański generał, polityk, dwunasty prezydent USA (1849-1850).


== Młodość i edukacja ==
Zachary Taylor urodził się 24 lipca 1784 roku w Montebello (hrabstwo Orange) w rodzinie żołnierza Richarda Taylora i jego żony Sarah. Przyszły prezydent miał ośmioro rodzeństwa. Tuż po jego narodzinach, Taylorowie przenieśli się nieopodal Louisville, gdzie założyli plantację. Ponieważ były to podówczas tereny dzikie, Zachary Taylor pobierał nauki głównie od wędrownego nauczyciela z Connecticut.


== Kariera wojskowa ==
Po śmierci starszego brata w 1808, Zachary Taylor wstąpił do wojska, gdzie został porucznikiem piechoty w Nowym Orleanie. Dwa lata później otrzymał awans na kapitana, a w 1812 na majora. Kiedy po zakończeniu wojny z Anglią redukowano etaty w wojsku, otrzymał propozycję by pozostać w piechocie w stopniu kapitana. Czując się urażonym tak niską rangą, wystąpił z wojska i osiadł na swojej plantacji. Rok później, w 1815, powrócił do czynnej służby i w 1819 uzyskał awans na podpułkownika. Trzynaście lat później awansował na pułkownika i brał udział w wojnie Czarnego Jastrzębia przeciwko Indianom. W 1837 został generałem brygady. Kilka lat później został mianowany dowódcą Fort Jesup w Luizjanie, gdzie się przeprowadził i założył plantację.
Wiosną 1846 roku, Zachary Taylor stoczył pierwszą walkę z wojskami meksykańskimi – na krótko przed formalnym wypowiedzeniem wojny. Zwycięskie potyczki zaowocowały awansem na generała majora. 25 września dowodzony przez niego oddział dokonał skutecznego oblężenia Monterrey. Następnie wycofał swoje wojska, co prezydent Polk uznał za błąd i nakazał odsunąć Taylora, na rzecz generała Winfielda Scotta. Wówczas, meksykański dowódca, Antonio López de Santa Anna zaatakował wojska przyszłego prezydenta (23 lutego 1847) niedaleko rancza Buena Vista, lecz pomimo przewagi liczebnej poniósł klęskę. Zachary Taylor wrócił do Stanów Zjednoczonych 6 listopada 1847.


== Prezydentura ==
W dniach 7-9 czerwca 1848 odbyła się konwencja Partii Wigów, na której mianowano Taylora kandydatem w wyborach prezydenckich. Partia Demokratyczna wystawiła kandydaturę Lewisa Cassa, a Free Soil Party – Martina Van Burena. Taylor wygrał wybory w głosowaniu powszechnym i uzyskał 163 głosy w Kolegium Elektorów (ok. 56%) wobec 127 głosów Cassa (ok. 44%). Ponieważ 4 marca 1849 wypadała niedziela, został on zaprzysiężony dzień później. Z powodu tego jednodniowego wakatu na najwyższym stanowisku, powstała miejska legenda, mówiąca że przez jeden dzień prezydentem de iure był David Rice Atchison – przewodniczący pro tempore Senatu.
Pierwszym problemem z jakim musiał się zmierzyć nowy prezydent był problem niewolnictwa. W stanach północnych nasiliły się ruchy abolicjonistyczne, natomiast w południowych obawiano się buntu czarnoskórych niewolników. Ponadto Oregon uznano za stan wolny od niewolnictwa, przez co „Kompromis Missouri” przestał funkcjonować, a Taylor musiał uregulować status Nowego Meksyku i Kalifornii. Oba stany wyraziły chęć dołączenia do Unii w pierwszej połowie 1850 roku. Spowodowało to perspektywę secesji Południa, które obawiało się, że nowe opowiedzą się przeciw niewolnictwu i zakłócą dotychczasową równowagę. Wobec takich obaw, prezydent ogłosił tzw. „Kompromis 1850 roku”, zastępujący dotychczasowy Kompromis Missouri. Polegał on na tym, że nowo przyjęte stany miały same decydować o wprowadzeniu lub zakazaniu niewolnictwa, jednak stany południowe miały mieć zagwarantowane utrzymanie statusu quo. Zdaniem historyków, takie działanie Taylora opóźniło secesję i wojnę domową o 10 lat.
W sprawach polityki zagranicznej, prezydentura Taylora opierała się na zapewnieniu Stanom Zjednoczonym możliwości korzystania z trasy wodnej w Ameryce Środkowej (w grę wchodził Przesmyk Panamski oraz terytorium Nikaragui przy ujściu rzeki San Juan). W tym celu prezydent wysłał do Ameryki Środkowej posła Elijaha Hise, który miał zawrzeć traktaty handlowe z Nikaraguą, Gwatemalą i Hondurasem. Hise zawarł te porozumienia, a ponadto sygnował specjalny układ z Nikaraguą – ponieważ jednak nie miał odpowiednich pełnomocnictw Departamentu Stanu – został odwołany. W jego miejsce powołano Ephraima George’a Squiera, któremu polecono zawarcie układów tranzytowych i handlowych, lecz bez gwarantowania niezależności Nikaragui. Wychodząc poza swoje uprawnienia, Squier zaproponował krajowi gwarancję bezpieczeństwa wyspy Tiger Island, która była obiektem zainteresowania Brytyjczyków. Wobec takiego rozwoju sytuacji rozpoczęły się rokowania pomiędzy Stanami Zjednoczonymi a Wielką Brytanią, prowadzone przez sekretarza stanu Johna Claytona i posła w Waszyngtonie Henry’ego Lyttona Bulwera. W tych negocjacjach Clayton groził Bulwerowi zawartymi traktatami dającymi wyłączność na budowę kanału, żądając usunięcia garnizonu brytyjskiego z San Juan. Ostatecznie układ został podpisany 19 kwietnia 1850. Jego główne założenia mówiły, że żadna ze stron nie może mieć wyłączności na korzystanie z kanału (zapewniały również o jego neutralności w wypadku wojny) oraz że państwa mogą zaprosić do sojuszu inne kraje, a kraj gdzie zostanie on zbudowany, musi wyrazić na to zgodę. Układ Claytona-Bulwera został zatwierdzony przez Senat 22 maja 1850 stosunkiem głosów 42:11.


== Śmierć ==
4 lipca 1850 prezydent, biorąc udział w obchodach Dnia Niepodległości, źle się poczuł. Po szesnastu miesiącach urzędowania, zmarł na cholerę 9 lipca 1850 w Waszyngtonie. Został pochowany w Springfield.


== Życie prywatne ==
W 1810 Zachary Taylor wziął ślub z Margaret Machal Smith. Para miała sześcioro dzieci, lecz jedynie czworo dożyło wieku dorosłego. Jedna z jego córek, Sarah Knox Taylor, poślubiła Jeffersona Davisa – późniejszego prezydenta Skonfederowanych Stanów Ameryki.


== Przypisy ==


== Bibliografia ==
Longin Pastusiak: Prezydenci Stanów Zjednoczonych Ameryki Północnej. Warszawa: Iskry, 1999. ISBN 83-207-1558-X. (pol.)


== Linki zewnętrzne ==
Zachary Taylor (ang.). Biały Dom. [dostęp 2015-04-26].ZaSu Pitts, właśc. Eliza Susan Pitts (ur. 3 stycznia 1894 w Parsons, zm. 7 czerwca 1963 w Hollywood) – amerykańska aktorka filmowa i telewizyjna.


== Filmografia ==
Seriale
1947: Kraft Television Theatre
1953: General Electric Theater jako Ciotka Laura
1955: Screen Directors Playhouse jako Selma
1956: The Gale Storm Show jako Elvira Nugent
Film
1917: Nowoczesny muszkieter jako Piękność z Kansas
1920: Bright Skies jako Sally
1924: Chciwość jako Trina Sieppe
1927: Casey at the Bat jako Camille
1940: No, No, Nanette jako Pauline
1963: Ten szalony, szalony świat jako Gertie


== Wyróżnienia ==
Posiada swoją gwiazdę na Hollywoodzkiej Alei Gwiazd, a także została nominowana do nagrody Emmy.


== Bibliografia ==
ZaSu Pitts w bazie filmweb.pl
ZaSu Pitts w bazie Internet Movie Database (IMDb) (ang.)
Christopher Smith: ZaSu Pitts (ang.). projects.latimes.com, 2010-03-03. [dostęp 2013-12-01].Zubin Mehta (ur. 29 kwietnia 1936 w Bombaju) – indyjski dyrygent muzyki poważnej. Wielokrotnie prowadził koncert noworoczny w Wiedniu. Był dyrektorem muzycznym Izraelskiej Orkiestry Symfonicznej w Tel Awiwie. Dyrygował na koncercie trzech tenorów – Plácido Domingo, Luciano Pavarottiego i José Carrerasa. W 2005 zorganizował w Madras koncert wspomagający ofiary tsunami. W 2007 wystąpił w Polsce z orkiestrą florenckiego Teatru Muzycznego.
W 1966 został odznaczony Orderem Padma Bhushan, a w 2001 – Orderem Padma Vibhushan. Jest laureatem japońskiej Praemium Imperiale 2008.


== Przypisy ==Zero Mostel; właściwie Samuel Joel Mostel (ur. 28 lutego 1915 w Nowym Jorku - zm. 8 września 1977 w Filadelfii) – amerykański aktor komediowy.
Znany przede wszystkim jako Max Bialystock z komedii Mela Brooksa Producenci (1968), gdzie stworzył duet z Genem Wilderem (jako Leo Bloom). Rola ta przyniosła mu także nominację do Złotego Globu w kategorii Najlepszy aktor w komedii lub musicalu. Inne bardziej znane filmy z jego udziałem to m.in.: Panika na ulicach (1950; reż. Elia Kazan), Strażnik prawa (1951), Sirocco (1951), Zabawna historia wydarzyła się w drodze na forum (1966; reż. Richard Lester), Diamentowa gorączka (1972; reż. Peter Yates), Figurant (1976; reż. Martin Ritt). Odnosił także sukcesy na Broadwayu. Do najgłośniejszych ról Mostela należały: Tewje w musicalu Skrzypek na dachu (premiera 1964) i Pseudolus w musicalu Zabawna historia wydarzyła się w drodze na forum (premiera w 1962).
Zmarł nagle na zawał serca w wieku 62 lat.


== Linki zewnętrzne ==
Zero Mostel w bazie Internet Movie Database (IMDb) (ang.)
Zero Mostel w bazie filmweb.plBracia Marx (Marx Brothers) – rodzeństwo aktorów teatralnych i filmowych:
Leonard Marx znany jako Chico (22 marca 1887 – 11 października 1961)
Adolph Arthur Marx znany jako Harpo (23 listopada 1888 – 28 września 1964)
Julius Henry Marx znany jako Groucho (2 października 1890 – 19 sierpnia 1977)
Milton Marx znany jako Gummo (23 października 1892 – 21 kwietnia 1977)
Herbert Marx znany jako Zeppo (25 lutego 1901 – 29 listopada 1979),
zaś rodzice to Sam Marx (ur. 1859, zm. 1933) z Alzacji i Minnie Schönberg (ur. 1864, zm. 1929) emigrantka niemiecka z Dornum.
Pierwszy brat Manfred (urodzony w 1885) zmarł w dzieciństwie.


== Kariera artystyczna ==
Karierę artystyczną zaczęli od występów w wodewilach, gdzie już wcześniej zdobył sławę ich wuj Al Shean (Gallagher and Shean).
Pierwszym z braci, który pojawił się w 1905 na scenie był Groucho. Do niego dołączył w 1907 Gummo, z którym razem występowali jako dwójka z trójki śpiewaków grupy „The Three Nightingales” (ang. Trzy słowiki). Trzecim członkiem grupy była nieznana dziś dziewczyna, po odejściu której w 1908 razem z braćmi zaczął występować Harpo. Razem z nim do grupy, która zmieniła nazwę na „The Four Nightingales” (ang. Cztery słowiki) dołączył Lou Levy. Grupa rozszerzyła się w 1910 o następne dwie osoby: ich matkę Minnie i ciotkę Hannah, a także zmieniła nazwę na „The Six Mascots” (ang. Sześć maskotek).
Zaczęli wzbogacać stopniowo występy o elementy komediowe, wcielając się w charakterystyczne dla nich później role. Na twarzy Groucha pojawiły się namalowane wąsy, Chico zaczął mówić z włoskim akcentem, a Harpo przestał mówić.
Pseudonimy artystyczne wymyślone przez Arta Fishera podczas partyjki pokera rozgrywanej z nimi:
Chico od uganiania się za kobietami (pierwotnie Chick-o)
Harpo od harfy (ang. Harp), na której grywał w prawie każdym filmie
Groucho od torby gaduły, zrzędy (ang. Grouch-bag), w której nosił pieniądze
Gummo prawdopodobnie od gumowych butów, które nosił
Zeppo od szympansa, gwiazdy (Mr. Zippo the Chimpanzee) nadany później przez braci w związku z gimnastykowaniem się, ale ponieważ nie brzmiał on najlepiej zmienili na Zeppo (początkowo bez pseudonimu)
Gummo wystąpił z grupy w 1918, a jego miejsce zajął Zeppo.
Po raz pierwszy na Broadwayu pojawili się 19 maja 1924 w sztuce p. t. „I’ll Say She Is”, a półtora roku później 8 grudnia 1925 wystawili kolejną „The Cocoanuts”. W trakcie wystawiania następnej sztuki („Animal Crackers”) podpisali kontrakt z wytwórnią Paramount na realizację filmowej wersji „The Coconauts”. W ciągu trzech kolejnych lat wyprodukowali dla Paramount jeszcze trzy filmy „Monkey Business”, „Horse Feathers” i „Duck Soup”. Ten Amerykański Instytut Filmowy umieścił na liście „100 YEARS...100 MOVIES” (100 lat ... 100 filmów).
Po wygaśnięciu umowy z Paramountem w 1934 podpisali nową, tym razem z MGM, jednak już bez Zeppa, który zrezygnował z kariery aktorskiej. Po nakręceniu 5 filmów dla MGM postanowili zakończyć współpracę i nakręcili film, który miał być ich ostatnim wspólnym „The Big Store”. Po nakręceniu go przez pewien czas pracowali nad własnymi karierami. Jednak po kilku latach nakręcili wspólnie jeszcze dwa filmy „A Night in Casablanca” i „Love Happy”.


== Filmografia ==
Filmy z Chico, Harpo, Groucho i Zeppo:
Humor Risk (1921) – zaginął
Orzechy kokosowe (The Cocoanuts, 1929)
Sucharki w kształcie zwierząt (Animal Crackers, 1930)
Małpi interes (Monkey Business, 1931)
Końskie pióra (Horse Feathers, 1932)
Kacza zupa (Duck Soup, 1933)
Filmy z Chico, Harpo i Groucho:
Noc w operze (A Night at the Opera, 1935)
Dzień na wyścigach (A Day at the Races, 1937)
Panika w hotelu (Room Service, 1938)
W cyrku (At the Circus, 1939)
Bracia Marx na Dzikim Zachodzie (Go West, 1940)
Dom towarowy (The Big Store, 1941)
Noc w Casablance (A Night in Casablanca, 1946)
Love Happy (1950)


== Linki zewnętrzne ==
Zeppo w bazie Internet Movie Database (IMDb) (ang.)
Zeppo w bazie filmweb.pl
strona (w j. angielskim) poświęcona Braciom Marx
strona (w j. polskim) poświęcona Braciom MarxIronman – debiutancki solowy album amerykańskiego rapera Ghostface Killaha członka Wu-Tang Clanu wydany 29 października 1996 roku nakładem wytwórni Epic Streets.
Płyta została wyprodukowana przez RZA'e oraz True Mastera i zadebiutowała na 2. miejscu notowania Billboard 200 i 1. miejscu notowania Top R&B/Hip-Hop Albums. Na albumie zostały użyte dialogi z filmów blaxploitation i soulowe sample z lat 60. i 70.
1 sierpnia 1997 roku według Recording Industry Association of America album uzyskał status złotej płyty, a 2 września 2004 roku status platynowej.


== Lista utworów ==


== Wydania ==


== Notowania ==


== Przypisy ==


== Linki zewnętrzne ==
OkładkaZsa Zsa Gabor, właściwie Sári Gábor (ur. 6 lutego 1917 r. w Budapeszcie) – amerykańska aktorka węgierskiego pochodzenia.


== Życiorys ==


=== Wczesne lata ===
Urodziła się w Budapeszcie jako jedna z trzech córek węgierskiego zawodowego żołnierza Vilmosa Gábora i Jansci 'Jolie' Tilleman (ur. 29 września 1894, zm. 1 kwietnia 1997). Miała dwie siostry: Evę (ur. 11 lutego 1919, zm. 4 lipca 1995) i Magdę (ur. 11 czerwca 1914, zm. 6 czerwca 1997). Po śmierci ojca, matka ponownie wyszła za mąż za węgierskiego hrabiego Edmunda de Szigethy. Siostry Gabor wiedziały, że ich miejsce jest w Hollywood. Najszybciej na wyjazd do Stanów zdecydowała się najmłodsza z sióstr Eva. Potem dołączyły do niej Zsa Zsa i Magda.


=== Kariera ===
Karierę sceniczną Zsa Zsa Gabor rozpoczęła w Wiedniu. W 1936 roku Zsa Zsa została Miss Węgier. W 1941 roku wyemigrowała do Stanów Zjednoczonych i stała się poszukiwaną aktorką z "europejskim stylem, urokiem osobistym i wdziękiem".
Po występie w programie The Milton Berle Show (1950), zadebiutowała na kinowym ekranie w komedii muzycznej Lovely to Look at (1952). oraz komedii romantycznej Uprzejmie informujemy, że nie są państwo małżeństwem (We're Not Married!, 1952) z Ginger Rogers i Marilyn Monroe. Najbardziej znanymi obrazami z jej udziałem są: dramat biograficzny Moulin Rouge (1952) w reżyserii Johna Hustona, melodramat muzyczny Lili (1953) i thriller Orsona Wellesa Dotyk zła (Touch of Evil, 1958), gdzie zagrała trzecioplanową rolę u boku Charltona Hestona i Marlene Dietrich. W 1958 roku w Los Angeles odebrała nagrodę specjalną Złotego Globu. W sumie wystąpiła w 64. filmach, w tym także w komedii Naga broń 2½: Kto obroni prezydenta? (The Naked Gun 2 1/2, 1991).


=== Życie prywatne ===
Po raz pierwszy wyszła za mąż w 1937 roku za tureckiego dyplomatę Burhana Belge (ur. 1899, zm. 1967). Cztery lata później (1941) była już rozwódką. Mężem nr 2, w dniu 10 kwietnia 1942 roku, został dziedzic hotelowy Conrad Nicholson Hilton (ur. 1887, zm. 1979), z którym ma jedyną córkę Constance Francescę Hilton (ur. 10 marca 1947 w Nowym Jorku). To małżeństwo przetrwało pięć lat, do roku 1947. Następnie, 2 kwietnia 1949 roku poślubiła pochodzącego z Rosji aktora George’a Sandersa (ur. 1906, zm. 1972), by znów po pięciu latach – od 1 kwietnia 1954 roku – cieszyć się wolnością. 9 listopada 1962 roku uznała, że jest gotowa zostać panią Hutner, żoną konsultanta finansowego Herberta Hutnera; i po czterech latach – 3 marca 1966 roku podziękowała Hutnerowi za wspólnie spędzone lata. A potem byli: Joshua S. Cosden, Jr. (od 9 marca 1966 do 18 października 1967), twórca lalki Barbie – Jack Ryan (od 21 stycznia 1975 do roku 1976), adwokat Michael O’Hara (1976-1982), pochodzący z Meksyku aktor i producent filmowy Felipe de Alba (ur. 1924, zm. 2005) – to małżeństwo przebiło wszystkie poprzednie – związek trwał jeden dzień, od 13 kwietnia 1983 do 14 kwietnia 1983. Ale niezrażona Zsa Zsa Gabor postanowiła raz jeszcze zaryzykować i 14 lipca 1986 roku poślubiła o 26 lat młodszego od siebie niemieckiego księcia Frédérica von Anhalta (wł. Robert Lichtenberg, ur. 1943), syna policjanta i księżniczki Marie Auguste.
Zsa Zsa Gabor romansowała także m.in. z dominikańskim dyplomatą Porfirio Rubirosą (ur. 1909, zm. 1965), generałem Rafaelem „Ramfisem” Trujillo – synem dominikańskiego dyktatora i przedsiębiorcą budowlanym Halem Haysem.
Jej siostra Eva wychodziła za mąż i rozwodziła się pięć razy, Magda miała sześciu mężów, z pięcioma się rozwiodła. Jeden z ex-mężów Zsa Zsy – aktor George Sanders później – 5 grudnia 1970 roku – został mężem jej siostry Magdy, z którą rok potem (1971) się rozwiódł.


== Wybarana filmografia ==
1952: Uprzejmie informujemy, że nie są państwo małżeństwem (We’re Not Married!) – Eve Melrose
1952: Moulin Rouge – Jane Avril
1952: Lovely to Look at – Zsa Zsa
1953: Historia trzech miłości (Story of Three Loves, The) – Flirciarka
1953: Wróg publiczny numer 1 (L'Ennemi public no 1) – Lola la Blonde
1953: 'Lili – Rosalie
1954: Wielki cyrk (3 Ring Circus) – Saadia
1956: Death of a Scoundrel – Pani Ryan
1958: Królowa kosmosu (Queen of Outer Space) – Talleah
1958: Dotyk zła (Touch of Evil) – właścicielka klubu
1958: Man Who Wouldn’t Talk, The – Eve Trent
1959: For the First Time – Gloria De Vadnuz
1960: Ninotchka
1962: Lykke og krone – ona sama
1962: Koń, który mówi (Mister Ed) - Zsa Zsa
1962: Droga do Hongkongu (Road to Hong Kong, The) – Cameo appearance (sceny usunięte)
1963: Prawo Burke'a (Burke's Law) - Anna, pokojówka
1964: Prawo Burke'a (Burke's Law) - komisarz Ilona Buda
1966 Picture Mommy Dead – Jessica Shelley
1966: Nowa Alicja w Krainie Czarów (Alice in Wonderland or What's a Nice Kid Like You Doing in a Place Like This?) – Królowa kier
1966: Drop Dead Darling – Gigi
1967: Bonanza - Mademe Marova
1968: Batman - Minerva
1976: Won Ton Ton – pies, który ocalił Hollywood (Won Ton Ton, the Dog Who Saved Hollywood) – gwiazda na premierze
1979: Supertrain - Audrey
1980: Statek miłości (The Love Boat) - Annette Marquez
1982: Knots Landing – w roli samej siebie
1980: Men Who Rate a 10 – Ona sama
1981: Fakty życia (The Facts of Life) - Countess Calvet
1983: Matt Houston - Zizi
1984: Frankenstein's Great Aunt Tillie – Clara
1985: Dziewczyny z Kalifornii (California Girls, TV) – ona sama
1987: Koszmar z ulicy Wiązów III: Wojownicy snów (Nightmare On Elm Street: Dream Warriors, A) – ona sama
1987: Johann Strauss – Niekoronowany król (Johann Strauss – Der König ohne Krone) – Ciotka Amalie
1989: Hollywood on Horses – ona sama
1990: Miasto (City) - Babette Croquette
1991: Bajer z Bel-Air (The Fresh Prince of Bel-Air) - Sonya Lamor
1992: The Naked Truth – Stewardesa
1993: Bogate biedaki (The Beverly Hillbillies) - w roli samej siebie
1994: Kobiety Hollywood (Hollywood Women) – ona sama
1994: That's Entertainment! III Behind the Screen – ona sama
1996: Grunt to rodzinka II (A Very Brady Sequel) – w roli samej siebie


== Przypisy ==


== Linki zewnętrzne ==
Zsa Zsa Gabor w bazie Internet Movie Database (IMDb) (ang.)
Zsa Zsa Gabor w bazie filmweb.pl
Zsa Zsa Gabor w bazie Notable Names Database (ang.)Zane Grey (ur. 31 stycznia 1872 w Zanesville, zm. 23 października 1939 w Altadena) – pisarz amerykański, autor poczytnych powieści, z których większość także w przeróbce filmowej, niektóre zostały przetłumaczone na język polski. Jest autorem licznych westernów np. Jeźdźcy purpurowego stepu (1912). Przyczynił się do stworzenia nowego gatunku literackiego – westernu. Napisał przeszło 80 książek o tematyce Dzikiego Zachodu.
Wszystkie jego utwory objęte były w 1951 roku zapisem cenzury w Polsce, podlegały natychmiastowemu wycofaniu z bibliotek.


== Twórczość ==
Betty Zane, (1903)
Spirit of the Border, (1906)
The Last of the Plainsmen, (1908)
The Last Trail, (1909)
The ShortStop, (1909)
The Heritage of the Desert, (1910)
The Young Forester, (1910)
The Young Pitcher, (1911)
The Young Lion Hunter, (1911)
Riders of the Purple Sage, (1912)
Ken Ward in the Jungle, (1912)
Desert Gold, (1913)
The Light of Western Stars, (1914)
The Lone Star Ranger, (1915)
The Rainbow Trail, (1915)
The Border Legion, (1916)
Wildfire, (1917)
The UP Trail, (1918)
The Desert of Wheat, (1919)
Tales of Fishes, (1919)
The Man of the Forest, (1920)
The Redhead Outfield and other Stories, (1920)
The Mysterious Rider, (1921)
To the Last Man, (1921)
The Day of the Beast, (1922)
Tales of Lonely Trails, (1922)
Wanderer of the Wasteland, (1923)
Tappan's Burro, (1923)
Call of the Canyon, (1924)
Roping Lions in the Grand Canyon, (1924)
Tales of Southern Rivers, (1924)
The Thundering Herd, (1925)
The Vanishing American, (1925)
Tales of Fishing Virgin Seas, (1925)
Under the Tonto Rim, (1926)
Tales of the Angler's Eldorado, New Zealand, (1926)
Forlorn River, (1927)
Tales of Swordfish and Tuna, (1927)
Nevada, (1928)
Wild Horse Mesa, (1928)
Don, the Story of a Dog, (1928)
Tales of Fresh Water Fishing, (1928)
Fighting Caravans, (1929)
The Wolf Tracker, (1930)
The Shepherd of Guadaloupe, (1930)
Sunset Pass, (1931)
Tales of Tahitian Waters, (1931)
Book of Camps and Trails, (1931)
Arizona Ames, (1932)
Robber's Roost, (1932)
The Drift Fence, (1933)
The Hash Knife Outfit, (1933)
The Code of the West, (1934)
Thunder Mountain, (1935)
The Trail Driver, (1935)
The Lost Wagon Train, (1936)
West of the Pecos, (1937)
An American Angler in Australia, (1937)
Raiders of Spanish Peaks, (1938)
Western Union, (1939)
Knights of the Range, (1939)
Thirty thousand on the Hoof, (1940)
Twin Sombreros, (1940)
Majesty's Rancho, (1942)
Omnibus, (1943)
Stairs of Sand, (1943)
The Wilderness Trek, (1944)
Shadow on the Trail, (1946)
Valley of Wild Horses, (1947)
Rogue River Feud, (1948)
The Deer Stalker, (1949)
The Maverick Queen, (1950)
The Dude Ranger, (1951)
Captives of the Desert, (1952)
Adventures in Fishing, (1952)
Wyoming, (1953)
Lost Pueblo, (1954)
Black Mesa, (1955)
Stranger from the Tonto, (1956)
The Fugitive Trail, (1957)
Arizona Clan, (1958)
Horse Heaven Hill, (1959)
The Ranger and other Stories, (1960)
Blue Feather and other Stories, (1961)
Boulder Dam, (1963)
The Adventures of Finspot, (1974)
The Reef Girl, (1977)
Tales from a Fisherman's Log, (1978)
The Camp Robber and other Stories, (1979)
The Lord of Lackawaxen Creek, (1981)


== Przypisy ==Zelda Sayre Fitzgerald (ur. 24 lipca 1900 w Montgomery, zm. 10 marca 1948 w Asheville), urodzona jako Zelda Sayre, pisarka amerykańska.
Była żoną pisarza F. Scotta Fitzgeralda, z którym wzięła ślub w 1920 roku.
W 1932 roku wydała autobiograficzną powieść Save Me the Waltz. Fitzgerald, przez wielu w swojej epoce uważana za ucieleśnienie "nowoczesnej dziewczyny", była niewątpliwym pierwowzorem słynnych bohaterek powieści męża, zwłaszcza Nicole Diver z Czuła jest noc.
W kwietniu 1930 roku miała pierwszy napad depresji; wkrótce stwierdzono u niej schizofrenię, i odtąd musiała okresowo przebywać w szpitalach psychiatrycznych. W roku 1934 rozstała się na zawsze z mężem, choć nigdy się formalnie nie rozwiedli. Zginęła w wieku 47 lat w wyniku pożaru w szpitalu Highland Mental Hospital w Asheville, razem z ośmioma innymi pacjentkami.
Od jej imienia pochodzi imię głównej bohaterki serii gier komputerowych The Legend of Zelda.


== Przypisy ==


== Linki zewnętrzne ==
Biografia w Encyclopedia of Alabama (ang.)Zachary Israel Braff (ur. 6 kwietnia 1975 roku w South Orange w stanie New Jersey) – amerykański aktor filmowy i telewizyjny, reżyser, scenarzysta i producent filmowy. Stał się znany dzięki roli J.D. w serialu komediowym w telewizji NBC pt. Hoży doktorzy. W 2004 roku Braff nakręcił film Powrót do Garden State, do którego również wybrał i wyprodukował ścieżkę dźwiękową, za którą otrzymał nagrodę Grammy za Najlepszy Soundtrack roku 2005.


== Dorastanie ==
Braff urodził się w żydowskiej rodzinie. Jego rodzice (Hal Braff i Anne Brodzinsky) rozwiedli się i założyli nowe rodziny kiedy Zach był młody. W wieku dziesięciu lat rozpoznano u niego zaburzenie obsesyjno-kompulsyjne. Ukończył Columbia High School w Maplewood w New Jersey, gdzie pracował w szkolnej stacji telewizyjnej. Następnie został absolwentem Northwestern University uzyskując dyplom B.A. w dziedzinie filmu w 1997 r.


== Kariera ==
Kariera Zacha zaczęła się od produkcji szekspirowskich Wieczór Trzech Króli oraz Makbeta w nowojorskim Public Theater. Pojawił się też w filmie Woody'ego Allena z 1993 – Tajemnica Morderstwa na Manhattanie. W serialu komediowym Hoży doktorzy od pierwszego sezonu gra głównego bohatera – nietypowego lekarza Johna "J.D." Doriana. Zach był nominowany trzykrotnie do nagrody Złotego Globu i Emmy. Braff sam wyreżyserował kilka odcinków serialu. Napisał też (w sześć miesięcy), wyreżyserował i zagrał główną rolę w filmie z 2004 roku – Powrót do Garden State, który został nakręcony w jego rodzinnym stanie New Jersey w miastach South Orange, Maplewood i Tenafly. Producenci na początku byli niechętni do jego sfinansowania. Zach użyczył swego głosu w filmie Kurczak Mały (2005) oraz do gry Kingdom Hearts II. W 2005 pojawił się w programie Ashtona Kutchera Punk'd – został wrobiony w pogoń za wandalem, który wydawał się malować sprayem jego nowe porsche.
Braff nakręcił kilka teledysków:
Gavin DeGraw – "Chariot",
Joshua Radin – "Closer",
Cary Brothers – "Ride"
Lazlo Bane – "Superman" – główny motyw serialu Hoży doktorzy.
Zagrał główną rolę w komedii romantycznej Stara miłość nie rdzewieje, która pojawiła się na ekranach 15 września 2006 r. Obok Zacha w filmie wystąpili także Amanda Peet, Charles Grodin i Jason Bateman. Film z tego samego roku - dramat komediowy Przyjaciele - przyniósł około 11 mln dolarów zysku w kinach Ameryki Północnej, a dochody z całego świata i z wypożyczalni DVD przyniosły dodatkowe 35 mln. W tym filmie Zach również pomagał w tworzeniu ścieżki dźwiękowej – był producentem wykonawczym i zaprosił do nagrań mniej znane zespoły – takie jak Imogen Heap, Joshua Radin, Schuyler Fisk i Rachael Yamagata – oraz Remy Zero, Coldplay, Snow Patrol, Turin Brakes i Aimee Mann.Koszty produkcji wynosiły 20 mln.
19 maja 2007 był gospodarzem finału 31. sezonu programu Saturday Night Live. W jednym ze swoich skeczy zagrał ucznia szkoły średniej, który próbuje wytłumaczyć dwóm snobom z komitetu balowego, że Powrót do Garden State jest ważnym filmem dla jego rówieśników. Braff miał również wystąpić w filmie Fletch Won, lecz wycofał się z rozmów i skupił się na Otwarte serca – filmie, który wyreżyseruje, a który będzie adaptacją opartą na starszej duńskiej produkcji. Wraz z bratem napisał filmową wersję bajki dla dzieci Andrew Henry's Meadow.
Zach zapowiedział, że po ósmym sezonie Hożych doktorów odejdzie z serialu.. Po emisji ósmego sezonu w Stanach Zjednoczonych zdecydował, że zagra jeszcze w sześciu odcinkach dziewiątego sezonu.


== Filmografia ==


=== Filmy (jako reżyser) ===
2014 Gdybym tylko tu był (Wish I Was Here)
2004 Powrót do Garden State (Garden State) jako Andrew Largeman


=== Filmy (jako aktor) ===
2014 Gdybym tylko tu był (Wish I Was Here)
2013 Oz: Wielki i potężny (Oz Great and powerfull) jako Frank
2011 Open Hearts
2010 The High Cost of Living
2006 Przyjaciele (The Last Kiss) jako Michael
2006 Stara miłość nie rdzewieje (The Ex) jako Tom Reilly
2005 Kurczak Mały (Chicken Little) jako Mały Kurczak (głos)
2004 Powrót do Garden State (Garden State) jako Andrew Largeman
2002 Gwiazdka Muppetów (It's a Very Merry Muppet Christmas Movie) jako Zach Braff
2000 Liga złamanych serc (The Broken Hearts Club: A Romantic Comedy) jako Benjamin "Benji" Waters
2000 Endsville jako Dean
2000 Blue Moon jako Fred
1999 Prawda o tobie... (Getting to Know You) jako Wesley
1994 My Summer As a Girl jako Tony
1993 Tajemnica morderstwa na Manhattanie (Manhattan Murder Mystery) jako Nick Lipton


=== Seriale (jako aktor) ===
2005–2006 Bogaci bankruci (Arrested Development) jako Phillip Litt (gościnnie)
2001–2009 Hoży doktorzy (Scrubs) jako dr John Michael "J.D." Dorian


== Przypisy ==


== Linki zewnętrzne ==
Zach Braff w bazie Internet Movie Database (IMDb) (ang.)
Zach Braff w bazie filmweb.pl
Zach Braff w bazie stopklatka.pl
Zach Braff w bazie Notable Names Database (ang.)
Profil Zacha Braffa na portalu Facebook
Profil Zacha Braffa na portalu MySpaceZorro (hiszp. Lis) − postać fikcyjna znana jako obrońca uciśnionych mieszkańców Kalifornii - Californios, żyjących pod rządami brutalnych i chciwych gubernatorów i dowódców wojskowych. Postać Zorro stworzył pisarz Johnston McCulley w oparciu o opowieści o kalifornijskim banicie Joaquínie Murieta. Zorro po raz pierwszy pojawił się w powieści McCulleya The Curse of Capistrano w roku 1919.
Po sukcesie niemego filmu Znak Zorro (The Mark of Zorro) z roku 1920 z Douglasem Fairbanksem w roli głównej, McCulley wznowił swoją książkę pod tym samym tytułem co film (wyd. polskie jako Zorro). Oprócz tego w 1940 roku powstał kolejny film pod tym samym tytułem (Znak Zorro), a także 3 kolejne filmy i 2 seriale telewizyjne, w tym, bardzo popularny w Polsce, serial wytwórni Walta Disneya.
Najnowsza wersja nakręcona została z Anthony Hopkinsem i z Antonio Banderasem. Parafraza fabuły też jest tu pomysłowa: podstarzały Don Diego (Hopkins) zostaje zdemaskowany i osadzony w twierdzy; po latach, gdy z niej ucieka – szkoli na swego następcę i mściciela młodego opryszka (Banderas), udzielając mu jednocześnie wszechstronnej „szkoły życia". Film był na tyle udany i dobrze odebrany – że doczekał się niedawno fabularnej kontynuacji (również z Banderasem).
Historia toczy się około roku 1820, w czasie, gdy Kalifornia należała do Hiszpanii. Młody szlachcic, Diego de la Vega, jest synem szanowanego mieszkańca miasteczka Los Angeles, Alejandro de la Vega. Powróciwszy z Hiszpanii do Kalifornii, młody don Diego burzy się przeciw rządom komendanta miasta, kapitana Monastario, a zwłaszcza podatkowemu uciskowi miejscowej ludności. Nie może jednak wystąpić otwarcie przeciw zachłannemu komendantowi, więc – zgodnie z przysłowiem „gdy nie możesz walczyć jak lew, bądź przebiegły jak lis" – przywdziewa maskę i pod pseudonimem Zorro (hiszp. lis) ze szpadą w ręku staje w obronie uciskanych.
Podobnie jak Robin Hood Zorro bronił pokrzywdzonych, ratując ich z opresji. Specyficzny image Zorro związany jest z czarną maską na twarzy, czarną peleryną, karym wierzchowcem - „Tornado", mistrzostwem we władaniu szpadą i literą (podpisem) „Z” jaką zostawiał tam gdzie Zorro musiał wystąpić przeciw niesprawiedliwości.Yma Sumac, właśc. Zoila Augusta Emperatriz Chávarri del Castillo (ur. 13 września 1922 w Ichocán w regionie Cajamarca, zm. 1 listopada 2008 w Los Angeles) – peruwiańska śpiewaczka i aktorka, nazywana "Słowikiem Andów". Obdarzona 4-oktawową (sama twierdziła, że 5-oktawową) skalą głosu, była międzynarodową gwiazdą muzyki egzotycznej. Podczas koncertów jej głos osiągał tony rejestru gwizdkowego.


== Przypisy ==


== Linki zewnętrzne ==
last.fm - Yma Sumac
SunVirgin.com - Yma SumacYoko Ono Lennon (jap. 小野洋子, Ono Yōko, ur. 18 lutego 1933 w Tokio) – amerykańska artystka, wokalistka i feministka pochodzenia japońskiego, żona Anthony'ego Coksa, a następnie Johna Lennona, matka Seana Lennona i Kyoko Chan Cox.


== Życie i twórczość ==
Jej życie obfituje w wiele awangardowych dokonań artystycznych (niekonwencjonalna grupa Fluxus). W latach 60. XX wieku i na początku lat 70. zajmowała się filmem. Tworzyła muzykę wspólnie z Johnem Lennonem, a po jego śmierci wydawała także solowe nagrania. Zaangażowana politycznie, promuje akcje pokojowe na świecie. Jest wegetarianką. Mieszka i pracuje w Nowym Jorku. Została zaproszona na ceremonię otwarcia Zimowych Igrzysk Olimpijskich w Turynie w 2006 roku.
Jej prace, jak na przykład performance Cut Piece, polegający na zaproszeniu widzów do obcinania ubrania artystki (aż do kompletnego obnażenia jej ciała) są uznawane za klasyczne przykłady sztuki współczesnej. Praca Drzewo Życzeń zachęca do umieszczania na małych kartkach życzeń i zawieszania ich na drzewie. Praca My Mummy is Beautiful (Moja mamusia jest piękna) to seria zdjęć nagiego ciała kobiety oraz zaproszenie do pisania na ścianie tekstów skierowanych przez widzów do ich matek. Ze względu na zapraszanie odbiorców do udziału w jej pracach, sztuka Ono jest często nazywana „partycypacyjną”. Ze względu na akcentowanie przez Yoko Ono ciała i seksualności kobiet jej sztuka uznawana jest także za feministyczną, przy pełnej akceptacji takiej wykładni przez artystkę (potwierdziły to jej wypowiedzi podczas konferencji prasowej zorganizowanej przed otwarciem wystawy jej prac we wrześniu 2008 w Warszawie). Artystka współpracuje z ruchami kobiecymi na całym świecie i wspiera projekty oraz kampanie na rzecz kobiet.
W pewnym okresie Ono była związana z grupą Fluxus, luźno powiązanym awangardowym ruchem artystów, wzorującym się na Dada. Ruch założony został na początku lat 60 przez Georga Maciunasa, który w tamtym okresie przyjaźnił się z Ono. Ze sporym entuzjazmem zajmował się on promowaniem prac artystki. Maciunas zaproponował jej również wstąpienie w szeregi grupy, jednak Ono odmówiła, tłumacząc, że pragnie pozostać artystką niezależną. Osobą, która wywarła chyba największy wpływ na sztukę performance`u Ono był John Cage. Ono Poznała Cage`a dzięki jego uczniowi. Cage prowadził wtedy zajęcia z Kompozycji Eksperymentalnej w nowojorskiej New School. Pozwoliło to Ono na zapoznanie się z niekonwencjonalnym awangardowym neodadaizmem reprezentowanym przez niego i jego protegowanych w Nowym Jorku.

W lecie 1960 roku, prawie od razu po zakończeniu przez Cage`a pracy w New School for Social Research Ono postanowiła wynająć mieszkanie w celu zaprezentowania swoich prac oraz prac innych nowojorskich artystów awangardowych. Miejscem, które znalazła był strych domu przy 112 Chambers Street, na dolnym Manhattanie, które, oprócz mieszkania, służyło jej również za studio. Ono udostępniła również swój strych kompozytorowi La Montemu Youngowi w celu organizacji jego koncertów. Oboje uważali się za kuratorów tychże imprez, jednak Ono przyznała, że z czasem została przez Younga odsunięta w tej kwestii na dalszy plan. Imprezy przy Chambers Street były miejscem wystawienia pierwszych konceptualnych prac Ono, m.in. Malowidła do Deptania. Były to kawałki płótna rozłożone na podłodze, które stawały się kompletnymi pracami po odbiciu na nich śladów stóp. Ludzie biorący udział w tworzeniu tych prac stawiani byli przez Ono przed dylematem moralnym, który mówił, że dzieło sztuki nie musi być wieszane na ścianie, niedostępne, za to może mieć formę nieregularnego kawałka płótna tak poniżonego i brudnego, że aby je ukończyć, musi być podeptane.


== Działania na rzecz pokoju ==
Yoko Ono angażuje się w wiele działań na rzecz pokoju na świecie. Jej wykonana w 2007 roku instalacja świetlna Light Tower była widowiskowym sposobem przypomnienia o Johnie Lennonie (akcja odbyła się w 67 urodziny nieżyjącego artysty), składała się ze świetlnej wieży oraz serii życzeń, napisanych przez mieszkańców Reykjavíku i okolic. Jej trwająca od kilku lat kampania na rzecz pokoju jest dokumentowana na stronie Imagine Peace.


== Dyskografia ==
Unfinished Music No.1: Two Virgins (1968) z Johnem Lennonem
Unfinished Music No.2: Life with the Lions (1969) z Johnem Lennonem
Wedding Album (1969) z Johnem Lennonem
Live Peace in Toronto 1969 (1969) Plastic Ono Band, z Johnem Lennonem
Yoko Ono/Plastic Ono Band (1970)
Fly (1971)
Some Time in New York City (1972) z Johnem Lennonem
Approximately Infinite Universe (1972)
Feeling the Space (1973)
A Story (1974)
Double Fantasy (1980) z Johnem Lennonem
Season of Glass (1981)
It's Alright (I See Rainbows) (1982)
Every Man Has a Woman (1984)
Milk and Honey (1984) z Johnem Lennonem
Starpeace (1985)
Onobox (1992)
Walking on Thin Ice
New York Rock (1994)
Rising (1995)
Rising Mixes (1996)
Blueprint for a Sunrise (2001)
Yes, I'm a Witch (2007)
Open Your Box (2007)
Between My Head and the Sky (2009)
Yokokimthurston - Yoko Ono / Thurston Moore / Kim Gordon (2012)


== Bibliografia ==
Grapefruit (1964)
Summer of 1980 (1983)
Tada-no Watashi – Just Me! (1986)
The John Lennon Family Album (1990)
Instruction Paintings (1995)
Grapefruit Juice (1998)
YES YOKO ONO (2000)
Odyssey of a Cockroach (2005)
Imagine Yoko (2005)
Memories of John Lennon (editor) (2005)


== Filmy ==
Eye blink (1966, 5 min)
Bottoms (1966, 5,5 min)
Match (1966, 5 min)
Cut Piece (1965, 9 min)
Wrapping Piece (1967, ok. 20 min, muzyka: Delia Derbyshire)
Film No. 4 (Bottoms) (1966/1967, 80 min)
Bottoms, advertisement/commercial (1966/1967, ok. 2 min)
Two Virgins (1968, ok. 20 min)
Film No. Five (Smile) (1968, 51 min)
Rape (1969, 77 min)
Bed-In (1969, 74 min)
Let It Be (1970)
Apotheosis (1970, 18,5 min)
Freedom (1970, 1 min)
Fly (1970, 25 min)
Making of Fly (1970, ok. 30 min)
Erection (1971, 20 min)
Imagine (1971, 70 min)
Sisters O Sisters (1971, 4 min)
Luck of the Irish (1971, ok. 4 min)
Flipside (TV show) (1972, ok. 25 min)
Blueprint for the Sunrise (2000, 28 min)


== Linki zewnętrzne ==
Yoko Ono Plastic Ono Band
Strona WWW kampanii Imagine Peace (ang.)Yvette Mimieux (ur. 8 stycznia 1942) – amerykańska aktorka filmowa i telewizyjna.


== Filmografia ==
seriale
1954: Disneyland jako Maria Riserau
1961: Doktor Kildare
1977: Statek miłości jako Leni Martek
1985: Berrenger's jako Shane Bradley
film
1960: Wehikuł czasu jako Weena
1960: Gdzie są chłopcy jako Melanie Tolman
1963: Diamond Head jako Sloane Howland
1968: Three in the Attic jako Tobey Clinton
1976: Koszmar w Jackson County jako Dinah Hunter
1983: Circle of Power jako Bianca Ray
1992: Lady Boss jako Deena Swanson


== Nagrody i nominacje ==
Została dwukrotnie nominowana do nagrody Złotego Globu.


== Bibliografia ==
Yvette Mimieux w bazie filmweb.pl
Yvette Mimieux w bazie Internet Movie Database (IMDb) (ang.)Yves Montand, właśc. Ivo Livi (ur. 13 października 1921 w Monsummano Terme we Włoszech, zm. 9 listopada 1991 w Senlis we Francji) – francuski aktor i piosenkarz pochodzenia włoskiego.


== Biografia ==
Wkrótce po narodzinach Yves’a jego rodzina przeniosła się z Włoch do Francji (później, występując o obywatelstwo, jego ojciec utrzymywał, że uciekł przed reżimem Mussoliniego – w rzeczywistości Mussolini doszedł do władzy rok później). Montand wychowywał się w Marsylii, gdzie przybył w 1932 roku i pracował w zakładzie fryzjerskim siostry, a potem w portowych dokach. Z tego okresu pozostały mu socjalistyczne, niemal skrajnie lewicowe przekonania i zaangażowanie w sprawy polityki. Wkrótce potem rozpoczął karierę jako piosenkarz musicalowy. W 1944 został odkryty i wylansowany przez starszą od niego o 6 lat i bardziej sławną Édith Piaf, z którą miał też romans.
Osiągnął międzynarodową sławę, występując w wielu filmach. Debiutował w 1944 wzorując swoje kreacje na aktorach amerykańskich. Pierwszy wielki sukces odniósł w 1953 roku w dramacie Cena strachu (Le Salaire de la peur) Henri-Georges Clouzota. W trakcie swojej kariery grał wielokrotnie w amerykańskich filmach i na scenach Broadwayu. Najwybitniejsze swoje kreacje stworzył w filmach politycznych Costy Gavrasa oraz psychologicznych Claude’a Sauteta. Był dwukrotnie nominowany do nagrody Cezara w kategorii najlepszy aktor, za filmy I comme Icare 1980 i Garçon! 1984. W końcowych latach życia mieszkał w swoim domu w Prowansji. Zmarł na atak serca na planie filmu IP5, już po nakręceniu wszystkich scen. Ironią losu film ten opowiada o starszym człowieku, który również umiera na serce.
Został pochowany, obok wcześniej zmarłej żony, na paryskim cmentarzu Père Lachaise.


== Życie osobiste ==
W 1951 roku ożenił się z aktorką Simone Signoret, grając z nią wielokrotnie w filmach, aż do jej śmierci w 1985 roku. Miał jednego syna, ze związku ze swoją asystentką Carole Amiel – Valentin Montand urodził się w 1988 roku.


== Ciekawostki ==
Z aktorem wiąże się też polski wątek – Montand wsparł energicznie polski ruch „Solidarności”, a w 1989, tuż przed wolnymi wyborami m.in. wystąpił publicznie na dziedzińcu Uniwersytetu Warszawskiego, agitując na rzecz opozycji demokratycznej.


== Filmografia (wybór) ==

Les Portes de la Nuit (1946)
Cena strachu (1953)
La Grande Strada Azzurra (1957)
Pokochajmy się (1960)
Compartiment tueurs (1965)
La Guerre est finie (1966)
Grand Prix (1966)
Vivre pour Vivre (1967)
Z (1968)
L’Aveu (1969)
Le Cercle Rouge (1970)
Mania wielkości (1971)
César et Rosalie (1972)
Tout va Bien (1972)
Stan oblężenia (1973)
Vincent, François, Paul...Et les Autres (1974)
Le Sauvage (1975)
Le Fond de L’air Est Rouge (1977)
I comme Icare (1979)
Garçon! (1983)
Jean de Florette (1986)
Manon u źródeł (1986)
IP5 (1991)


== Bibliografia ==
Jan Słodowski, Andrzej Roman: Gwiazdy światowego kina. Leksykon. Warszawa: Editions Spotkania, 1992, s. 146. ISBN 83-85195-83-1.
Ludzie kina. Yves Montand (pol.). W: zoneeuropa [on-line]. [dostęp 2011-04-08].


== Linki zewnętrzne ==
Yves Montand w bazie Internet Movie Database (IMDb) (ang.)
Yves Montand w internetowej bazie bazie filmowej Filmweb
Filmografia Yves Montanda z tytułami pod jakimi filmy pokazywane były w Polsce
Strony internetowe z Yves MontandemYehudi Menuhin (ur. 22 kwietnia 1916 w Nowym Jorku, zm. 12 marca 1999 w Berlinie) – amerykański wirtuoz skrzypiec oraz dyrygent.


== Życiorys ==
Pochodził z rodziny żydowskiej. Zadebiutował 6 stycznia 1927. Występował główne w Wielkiej Brytanii. Jako skrzypek jest obok Jaschy Heifetza legendarnym wykonawcą Henryka Wieniawskiego i Niccola Paganiniego. Wielokrotnie odwiedzał Polskę, w której najchętniej koncertował w Poznaniu, współpracował także z Sinfonią Varsovia. W 1963 założył dla młodzieży w Anglii Yehudi Menuhin School. W 1975 jako ówczesny prezydent Międzynarodowej Rady Muzyki działającej przy UNESCO zapoczątkował Międzynarodowy Dzień Muzyki. Jego najbardziej znanym uczniem jest Nigel Kennedy. Menuhin to także autor wielu książek, w tym autobiograficznej Unfinished Journey (1977). Za wybitne osiągnięcia w dziedzinie muzyki uhonorowany tytułem szlacheckim. W 1991 otrzymał Nagrodę Wolfa w dziedzinie sztuki.


== Przypisy ==


== Bibliografia ==
W. Marchwica (red.), Słownik muzyki, Wydawnictwo Zielona Sowa, Kraków 2006, ISBN 83-7435-239-6, ISBN 978-83-7435-239-0.Yves Henri Donat Mathieu Saint Laurent (ur. 1 sierpnia 1936 w Oranie w Algierii, zm. 1 czerwca 2008 w Paryżu) – francuski projektant mody, współtwórca domu mody Yves Saint Laurent.


== Życiorys ==
Saint Laurent w wieku 17 lat z teczką własnych rysunków przybył do Paryża. Pierwszym jego sukcesem w świecie mody stało się zwycięstwo w konkursie na projekt sukienki koktajlowej, organizowany przez firmę Woolmark. Ówczesna redaktor naczelna miesięcznika Vogue zaaranżowała jego spotkanie z Christianem Diorem, po której to Dior zatrudnił młodego Saint Laurenta na stanowisku głównego projektanta. Po śmierci Diora w 1957 YSL stanął na czele domu mody Dior i uratował go od bankructwa.
W samym środku sukcesów przyszło powołanie do wojska w związku z wojną francusko-algierską. Saint Laurent doznał głębokiego załamania nerwowego po brutalnym odrzuceniu przez współtowarzyszy-żołnierzy z powodu swojej orientacji homoseksualnej. Trafił do szpitala psychiatrycznego gdzie przechodził nieskuteczną terapię elektrowstrząsową mającą na celu jego przemianę w heteroseksualistę.
Saint Laurent, gdy wyszedł z załamania nerwowego, odszedł z domu Diora i założył własny dom przy pomocy finansowej swego partnera w życiu i w interesach Pierre'a Bergé. Od tamtej chwili był to uznany przez nich podział ról, Yves projektował, Pierre zajmował się stroną finansowo-organizacyjną. Lata 60. i 70. to największe triumfy i przełomowe kolekcje. YSL wypromował wygląd bitników w modzie – skórzane krótkie kurtki, wysokie buty. Wprowadził modę na tweedowe marynarki, a w 1966 ubrał kobietę w smoking, dotąd zarezerwowany dla mężczyzn. YSL był projektantem swojej epoki, w której kobiety podejmowały "męskie" zawody i w której młodzież tworzyła kontrkulturę wobec świata dorosłych i stawiała się wobec niego w opozycji także poprzez odmienne ubrania.
Yves Saint Laurent odszedł na emeryturę w styczniu 2002 r., w czterdziestoczterolecie rozpoczęcia swojej kariery.
W 1993 dom mody YSL sprzedano farmaceutycznemu Sanofi. W 1999 grupa Gucci, cześć grupy PPR (Pinault-Printemps-Redoute) odkupiła markę YSL. Do 2004 projektantem odzieży pod marką YSL był Amerykanin Tom Ford, a po 2004 Włoch Stefano Pilati.

Yves Saint Laurent zmarł 1 czerwca 2008 w swoim domu w Paryżu w wieku 71 lat. Uroczystości pogrzebowe miały miejsce 5 czerwca 2008 w Paryżu, w kościele Św. Rocha. Wziął w nich udział Prezydent Francji – Nicolas Sarkozy z małżonką oraz projektanci mody, m.in. Jean-Paul Gaultier, Christian Lacroix. Po kremacji jego prochy miano rozsypać w ogrodzie willi Saint Laurenta w Marrakeszu.


== Przypisy ==


== Linki zewnętrzne ==
Pierre Bergé Yves Saint Laurent Foundation
Strona internetowa Yves Saint Laurent
Tygodnik Powszechny z 1959 o YSLHawkwind – brytyjska grupa rockowa powstała w 1969 i aktywna do początków XXI wieku. Grupa zaliczana jest do gatunku hard rocka i była prekursorem takich stylów jak space rock, heavy metal. W okresie swej największej popularności grupa skutecznie konkurowała z takimi gigantami sceny rockowej jak Pink Floyd, Emerson, Lake and Palmer i Led Zeppelin. Grupa przeszła przez olbrzymią, nawet jak na rockowe standardy, liczbę zmian personalnych, zachowując jednak swe zasadnicze brzmienie.


== Skład ==


=== Obecny Skład ===
Dave Brock – śpiew, instrumenty klawiszowe, gitara, harmonijka ustna (od 1969)
Tim Blake – instrumenty klawiszowe (1979-1980, 2000, 2002, od 2007)
Richard Chadwick – perkusja (od 1988)
Niall Hone – gitara basowa, instrumenty klawiszowe, gitara (od 2008)
Mr Dibs – wokal, skrzypce, gitara basowa (od 2007)


=== Byli członkowie ===
Nik Turner – śpiew, saksofon, flet (1969-1976, 1982-1984)
Dikmik – instrumenty klawiszowe (1969-1973)
Terry Ollis – perkusja (1969-1972)
John Harrison – gitara basowa (1969-1970) (zmarły)
Mick Slattery – gitara (1969)
Huw Lloyd-Langton – gitara (1969-1971, 1979-1988, 2002-2005 (zmarły)
Thomas Crimble – gitara basowa (1970-1971)
Del Dettmar – instrumenty klawiszowe (1971-1974)
Dave Anderson – gitara basowa (1971-1972)
Simon King – perkusja (1972-1979, 1979-1980)
Lemmy Kilmister – gitara basowa, gitara, śpiew (1972-1975)
Robert Calvert – śpiew (1972-1973 ,1975-1979) (zmarły)
Simon House – instrumenty klawiszowe, skrzypce (1973-1978, 1989-1991, 2000-2002)
Alan Powell – perkusja (1974-1976)
Paul Rudolph – gitara basowa (1975-1976)
Adrian Shaw – gitara basowa (1976-1978)
Harvey Bainbridge – gitara basowa, śpiew (1978-1981)
Martin Griffin – perkusja (1978-1979, 1981-1983)
Paul Hayles – instrumenty klawiszowe (1978)
Steve Swindells – śpiew, instrumenty klawiszowe (1978-1979)
Ginger Baker – perkusja (1980-1981)
Keith Hale – instrumenty klawiszowe (1980-1981)
Andy Anderson – perkusja (1983)
Rob Heaton – perkusja (1983) (zmarły)
Rik Martinez – perkusja (1983)
Clive Deamer – perkusja (1983-1985)
Alan Davey – gitara basowa (1984-1996, 2000-2007)
Danny Thompson Jr – perkusja (1985-1988)
Bridgette Wishart – śpiew (1990-1991)
Ron Tree – gitara basowa (1995-2001)
Jerry Richards – gitara (1996-2001)
Jason Stuart – instrumenty klawiszowe (2005-2008)


== Dyskografia ==


=== Albumy studyjne ===
1970 Hawkwind
1971 In Search Of Space
1972 Doremi Fasol Latido
1974 Hall Of The Mountain Grill
1975 Warrior On The Edge Of Time
1976 Astounding Sounds, Amazing Music
1977 Quark, Strangeness and Charm
1978 25 Years On — Hawklords
1979 PXR5
1980 Levitation
1981 Sonic Attack
1982 Church of Hawkwind
1982 Choose Your Masques
1985 The Chronicle of the Black Sword
1988 The Xenon Codex
1990 Space Bandits
1992 Electric Tepee
1993 It Is the Business of the Future to Be Dangerous
1995 White Zone - wydany pod szyldem Psychedelic Warriors
1995 Alien 4
1997 Distant Horizons
1999 In Your Area — nagrania studyjne i koncertowe
2000 Spacebrock — solowy album Dave'a Brocka
2005 Take Me To Your Leader
2006 Take Me To Your Future
2012 Onward


=== Albumy koncertowe ===
1973 Space Ritual
1980 Live Seventy Nine
1984 Space Ritual Volume 2 (1972)
1986 Live Chronicles
1991 Palace Springs
1994 The Business Trip
1996 Love In Space
1997 The 1999 Party
1999 Hawkwind 1997
2001 Yule Ritual
2002 Canterbury Fayre 2001
2004 Spaced Out In London
2006 Live '74
2008 Knights of Space


=== Kompilacje ===
1980 The Weird Tapes Volumes 1-8 (1966-1983)
1983 The Text of Festival (1970-1971)
1983 Zones (1980 i 1982)
1984 This Is Hawkwind, Do Not Panic (1980 i 1984)
1984 Bring Me the Head of Yuri Gagarin (1973)
1985 Hawkwind Anthology (1967-1982)
1987 Out & Intake (1982 i 1986)
1991 BBC Radio 1 Live in Concert (1972)
1992 The Friday Rock Show Sessions (1985)
1992 Hawklords Live (1978)
1992 California Brainstorm (1990)
1995 Undisclosed Files Addendum (1984 i 1988)
1999 Glastonbury 90 (1990)
1999 Choose Your Masques: Collectors Series Volume 2 (1982)
1999 Complete '79: Collectors Series Volume 1 (1979)
1999 Epocheclipse
2000 Atomhenge 76 (1976)
2002 Live 1990 (1990)
2006 The Collection


== Bibliografia ==
Hawkwind (ang.). allmusic.com. [dostęp 2012-12-09].


== Linki zewnętrzne ==
Strona oficjalna zespołu HawkwindYul Brynner, właściwie Julij Borisowicz Brinier (ros. Юлий Борисович Бринер) (ur. 11 lipca 1920 we Władywostoku, zm. 10 października 1985 w Nowym Jorku) – amerykański aktor nagrodzony w 1957 Oscarem za najlepszą, pierwszoplanową rolę w filmie Król i ja (1956; reż. Walter Lang).


== Życiorys ==
Yul Brynner urodził się prawdopodobnie 11 lipca 1920 we Władywostoku. Jego ojciec, Boris Juliewicz Brinier był rosyjskim inżynierem górnictwa, którego przodkowie pochodzili ze Szwajcarii, zaś matka była córką rosyjskiego lekarza. Gdy ojciec Brynnera opuścił rodzinę matka zabrała Julija i jego siostrę Wierę i przeniosła się do Harbinu w Chinach. Tam młody Yul mieszkał do roku 1934, kiedy to cała rodzina wyjechała do Paryża. Sam Brynner w ciągu swego życia podawał różne wersje na temat swojego pochodzenia i młodości. Twierdził m.in., że urodził się w 1915 na wyspie Sachalin jako syn Mongoła i Rosjanki, a jego prawdziwe nazwisko brzmiało Taidje Khan. Kwestie te wyjaśnia jego syn Rock w napisanej przez siebie biografii ojca wydanej w roku 1989.
W 1941 wyjechał do Stanów Zjednoczonych, aby studiować aktorstwo. Potem przez lata podróżował po kraju z trupą teatralną. W 1946 zadebiutował na Broadwayu rolą w musicalu Pieśń lutni. To właśnie występy na Broadwayu otworzyły mu drogę do filmowej kariery. W 1951 otrzymał rolę króla Syjamu w musicalu Król i ja, która okazała się rolą jego życia. Jego kreacja spotkała z olbrzymim uznaniem krytyki i publiczności. W latach 1951-54 wystąpił w tym przedstawieniu na Broadwayu 1246 razy, po czym w 1956 zagrał w filmowej wersji musicalu w reżyserii Waltera Langa. Za rolę w tym filmie otrzymał Oscara w kategorii Najlepszy aktor pierwszoplanowy. Łącznie na scenie w postać króla Syjamu wcielił się 4625 razy, po raz ostatni na kilka miesięcy przed śmiercią w 1985. Właśnie dla tej roli w 1954 zgolił włosy i tak już pozostało. Do włosów powrócił na krótko pod koniec lat 50. Jego łysina stała się z czasem jego znakiem firmowym. Był pierwszym hollywoodzkim idolem, który był kompletnie łysy. W następnych latach największą popularność przyniosły mu role w legendarnych westernach: Siedmiu wspaniałych i Świat Dzikiego Zachodu.
Yul Brynner zmarł na raka płuca w Nowym Jorku 10 października 1985. Tego samego dnia w Los Angeles umarł Orson Welles.
Brynner przez lata był nałogowym palaczem, co było główną przyczyną jego choroby. Na początku 1985 wystąpił w programie Good Morning America, w którym mówił o szkodliwości palenia i zgubnych skutkach tego nałogu: "Gdybym mógł narodzić się raz jeszcze, za nic i nigdy nie wziąłbym do ust papierosa". Stał się bohaterem antynikotynowej kampanii. Po jego śmierci wyświetlano film z przesłaniem od aktora: "Teraz, gdy odszedłem, mówię ci nie pal".

Aktor jest pochowany we Francji przy klasztorze św. Michała, niedaleko Luzé.


== Życie prywatne ==
Czterokrotnie żonaty:
Virginia Gilmore (od 1944 do 1960, rozwód); syn Yul "Rock" Brynner II (ur. 1946)
Doris Kleiner (od 1960 do 1967, rozwód); córka Victoria Brynner (ur. 1962)
Jacqueline Thion de la Chaume (od 1971 do 1981, rozwód); dwoje adoptowanych wietnamskich dzieci
Kathy Lee (od 1983 do 1985, jego śmierć)
Brynner miał także jeszcze nieślubną córkę (ur. 1958).


== Wybrana filmografia ==

Port Nowego Jorku (1949) jako Paul Vicola
Król i ja (1956) jako Mongkut - król Syjamu
Dziesięcioro przykazań (1956) jako faraon Ramzes II
Anastazja (1956) jako książę Bounin
Bracia Karamazow (1958) jako Dmitri Karamazow
Korsarz (1958) jako Jean Lafitte
Podróż (1959) jako mjr. Surow
Wściekłość i wrzask (1959) jako Jason Compson
Salomon i Królowa Saby (1959) jako Salomon
Testament Orfeusza (1960) jako L'huissier
Siedmiu wspaniałych (1960) jako Chris Adams
Żegnaj ponownie (1961) jako gość w klubie
Taras Bulba (1962) jako Taras Bulba
Ucieczka z Zahrainu (1962) jako Sharif
Królowie słońca (1963) jako Black Eagle
Zaproszenie dla rewolwerowca (1964) jako Jules Gaspard d'Estaing
Morituri (1965) jako kpt. Rolf Mueller
Mak również jest kwiatem (1966) jako płk. Salem
Agent o dwóch twarzach (1966) jako płk. Baron von Grunen
Powrót siedmiu wspaniałych (1966) jako Chris Adams
Cień olbrzyma (1966) jako Asher Gonen
Podwójny agent (1967) jako Dan Slater/Kalmar
Villa Rides (1968) jako Pancho Villa
Bitwa nad Neretwą (1969) jako Vlado
Wariatka z Chaillot (1969) jako przewodniczący
Latarnia na końcu świata (1971) jako Jonathan Kongre
Aresztuję cię, przyjacielu (1971) jako Catlow
Adios Sabata (1971) jako Sabata/Indio Black
Policjanci (1972) jako głuchoniemy
Wąż (1973) jako Vlassov
Świat Dzikiego Zachodu (1973) jako Rewolwerowiec - Robot
Ostatni wojownik (1975) jako Carson
Świat przyszłości (1976) jako Rewolwerowiec/Wspaniały kochanek


== Linki zewnętrzne ==
Yul Brynner w bazie Internet Movie Database (IMDb) (ang.)
Yul Brynner w bazie filmweb.pl
Yul Brynner w bazie stopklatka.plYogi Berra, właśc. Lawrence Peter Berra, (ur. 12 maja 1925 w St. Louis) – amerykański bejsbolista, łapacz drużyny New York Yankees. Powszechnie uważa się, że postać z filmów rysunkowych, Miś Yogi, otrzymał imię na jego cześć.


== Przypisy ==


== Bibliografia ==
Yogi Berra (ang.). baseball-reference.com. [dostęp 19 sierpnia 2012].
Yogi Berra - biography (ang.). biography.com. [dostęp 19 sierpnia 2012].Yasmine Amanda Bleeth (ur. 14 czerwca 1968 w Nowym Jorku) – amerykańska aktorka telewizyjna i filmowa, zdobyła popularność dzięki występom w serialu Słoneczny patrol.
Dzięki rodzicom (matka była modelką, a ojciec fotografem) od dzieciństwa miała kontakt ze światem produkcji telewizyjnych. Już jako 10-miesięczne niemowlę występowała w telewizyjnej reklamie szamponu. W wieku 6 lat wystąpiła w kilku odcinkach programu Candid Camera, a jako 12-latka w pierwszym filmie Hey Babe!.


== Filmografia ==


=== aktorka ===
2003: Maximum Surge Movie jako Jo
2003: Słoneczny patrol - Ślub na Hawajach (Baywatch: Hawaiian Wedding) jako Caroline Holden
2001: Baywatch: The E! True Hollywood Story jako ona sama
2000: Goodbye, Casanova jako Lavinia
2000: Hidden War jako Alexia Forman
2000-2001: Wybrańcy fortuny (Titans) jako Heather Lane Williams
1999: Morderca z moich marzeń (Ultimate Deception) jako Terry Cuff
1999: Wściekłość na drodze jako Ellen Carson
1999: Już nadchodzi (Coming Soon) (I) jako Mimi
1999: Aniołek (Undercover Angel) jako Holly Anderson
1999: Goście z nieba (It Came from the Sky) jako Pepper Upper
1999: Niebo albo Vegas (Heaven or Vegas) jako Rachel
1998: Bejsbolo - kosz (BASEketball) jako Jenna Reed
1998: Jezioro (The Lake) jako Jackie Ivers
1997: Niebezpieczna piękność (Crowned and Dangerous) jako Danielle Stevens
1996: Mów do mnie (Talk to Me) jako Diane Shepherd
1996-2001: Nash Bridges jako Caitlin Cross (1998-2000)
1996: Inna twarz (A Face to Die for) jako Emily Gilmore
1995: Baywatch: Forbidden Paradise jako Caroline Holden
1994: Siła odwetu (The Force) jako Coral Wilson
1989-2001: Słoneczny patrol (Baywatch) jako Caroline Holden (1994-1997)
1980: Hey Babe! (Babe) jako Theresa O'Brian


=== występy gościnne ===
1998-2002: V.I.P. (2002 r.)
1997-2000: Sekrety Weroniki (Veronica's Closet) jako Katerena (1998)
1995-1997: Nocny patrol (Baywatch Nights) jako Caroline Holden
1992: The Naked Truth jako Natalie (1997)
1991-1994: Herman's Head jako Linda (1993)


=== zdjęcia archiwalne ===
2004: Daytime's Greatest Weddings jako LeeAnne Bauchamp


== Linki zewnętrzne ==
Yasmine Bleeth w bazie Internet Movie Database (IMDb) (ang.)
Yasmine Bleeth w bazie filmweb.pl
Yasmine Bleeth w bazie Notable Names Database (ang.)Jasir Arafat, Jaser Arafat (ياسر عرفات; ur. 24 sierpnia 1929 w Kairze jako Muhammad Abd ar-Rahman Abd ar-Ra’uf Arafat al-Kudwa al-Husajni, znany także jako Abu Ammar, zm. 11 listopada 2004 w szpitalu wojskowym Percy w Clamart) – polityk i przywódca palestyński, laureat Pokojowej Nagrody Nobla w 1994 roku, Człowiek Roku 1993 według magazynu Time (obok Nelsona Mandeli, Frederika de Klerka i Icchaka Rabina).


== Krótka biografia ==
Był jednym z najbardziej znanych polityków w świecie arabskim, głównie wśród Palestyńczyków. Brał udział w wojnach wyzwoleńczych z Izraelem. Był współzałożycielem, a później w roku 1965 stanął na czele największej palestyńskiej organizacji zbrojnej Al-Fatah.
Był także jednym z założycieli, a od lutego 1969 roku przewodniczącym Organizacji Wyzwolenia Palestyny. Pod jego kierownictwem Al-Fatah stopniowo ewoluowała od walki zbrojnej jako głównej metody na drodze do niepodległości na rzecz szukania politycznych rozwiązań. To doprowadziło do sporów i konfliktów z ekstremistycznymi organizacjami palestyńskimi, przede wszystkim Hamasem. W 1974 roku OWP uzyskała status obserwatora przy ONZ, a Arafat trybunę do propagowania racji Palestyńczyków jako ważnych dla sprawy pokoju na Bliskim Wschodzie. W 1988 roku Arafat proklamował powstanie Niezależnego Państwa Palestyńskiego, a w 1989 roku w Tunisie został powołany na emigracyjnego prezydenta Palestyny. Doprowadził do usunięcia z Karty Palestyńskiej postanowienia o konieczności zniszczenia państwa Izrael.

Podjął negocjacje pokojowe z Izraelem (w Madrycie, a później w Oslo), które doprowadziły do podpisania, 13 września 1993 roku w Waszyngtonie, porozumienia o autonomii w Strefie Gazy i Jerychu. Zostało ono zawarte pod patronatem prezydenta Stanów Zjednoczonych, Billa Clintona. Wraz z Szymonem Peresem i Icchakiem Rabinem został laureatem Pokojowej Nagrody Nobla w roku 1994. W 1995 roku był sygnatariuszem porozumienia o rozszerzeniu autonomii. Arafat przeniósł swą siedzibę do Strefy Gazy. 20 stycznia 1996 roku zostały przeprowadzone wybory na terenach Autonomii Palestyńskiej – wybrano Radę Palestyńską, a Arafat został jej prezydentem.
Chory Arafat 29 października 2004 roku udał się na leczenie do Paryża. Był to pierwszy (i ostatni) wyjazd Arafata z Ramallah od trzech lat. Na początku listopada stan Arafata bardzo się pogorszył, dlatego część uprawnień dotyczących bezpieczeństwa i finansów przekazano premierowi Autonomii Palestyńskiej Ahmadowi Kurajowi. Wojska izraelskie na Zachodnim Brzegu Jordanu i w Strefie Gazy postawiono z tego powodu w stan gotowości.
11 listopada, po dwóch tygodniach sprzecznych doniesień prasowych dotyczących stanu zdrowia Arafata (w tym kilku informujących o jego zgonie), przywódcy palestyńscy ogłosili śmierć przewodniczącego Autonomii Palestyńskiej. Jego ciało zostało przetransportowane do Kairu, gdzie 12 listopada odbyły się uroczystości pogrzebowe, w których wzięli udział przywódcy państw świata arabskiego i innych. Zwłoki zostały następnie przeniesione do Ramallah, która została wyznaczona na miejsce pochówku Arafata.


== Długa biografia ==


=== Wczesne lata ===

Rodzina jego ojca pochodziła częściowo z Egiptu, matka pochodziła z rodziny znanego kupca rybnego z Jerozolimy. Oficjalnie urodził się 4 sierpnia 1929 r. w Jerozolimie, aczkolwiek miejsce i data są dyskusyjne – niektóre źródła podają Kair (24 sierpnia 1929, według kairskiego rejestru urodzeń) lub Strefę Gazy. Twierdzenia, że Arafat był spokrewniony przez matkę z jerozolimskim klanem Husajni, są podważane przez palestyńskiego historyka Sa’ida Abu Risza, biorąc pod uwagę to, że Husajni są od strony ojca. W nieautoryzowanej biografii (Arafat: From Defender to Dictator, Bloomsbury Publishing, 1998) Abu Risz twierdzi, że młody Arafat starał się uwierzytelnić w Palestynie, mając w perspektywie swoje ewentualne aspiracje do przywództwa i... nie mógł sobie pozwolić na przyznanie się do jakichkolwiek faktów, które podważałyby jego palestyńską tożsamość... Arafat uparcie uwieczniał swoją legendę, że urodził się w Jerozolimie i był spokrewniony z klanem Husajni z tego miasta.
Dzieciństwo Arafata było podzielone między Kair i Jerozolimę, gdzie mieszkał przez 4 lata u wuja po śmierci swojej matki. Arafat uczęszczał na Uniwersytet Króla Fu’ada I, później przemianowany na Uniwersytet Kairski., i starał się zrozumieć judaizm i syjonizm, angażując się w dyskusje z Żydami i czytając publikacje Theodora Herzla i innych syjonistów. W 1946 stał się jednak palestyńskim nacjonalistą i zajął się w Egipcie przemycaniem broni dla organizacji arabskich w Palestynie. W czasie wojny arabsko-izraelskiej w 1948 roku Arafat opuścił uniwersytet i starał się przedostać do Palestyny, aby dołączyć do bojowników walczących o jej niezależność. Został jednak zatrzymany przez żołnierzy egipskich, rozbrojony i odesłany w głąb kraju, gdyż nie chciano dopuszczać słabo uzbrojonych i wyszkolonych ochotników do strefy wojennej. Po powrocie na uniwersytet Arafat dołączył do Bractwa Muzułmańskiego i w latach 1952–1956 pełnił funkcję przewodniczącego Związku Studentów Palestyńskich. W 1956 ukończył uczelnię ze stopniem inżyniera budownictwa lądowego, a w czasie kryzysu sueskiego służył jako podporucznik w armii egipskiej.
W roku 1957 razem z grupą uchodźców ze Strefy Gazy założył organizację Al-Fatah, której celem było ustanowienie niepodległego państwa palestyńskiego. Pierwszą operacją komanda była nieudana próba wysadzenia w powietrze izraelskiej stacji pomp w 1964 roku.
W 1964 roku została utworzona Organizacja Wyzwolenia Palestyny – jako polityczna organizacja jednocząca wszystkie grupy oporu pod sztandarem niepodległości Palestyny.
3 lutego 1969 roku Arafat po raz pierwszy pojawił się w Kairze na sesji palestyńskiego parlamentu i został wybrany na przewodniczącego Komitetu Wykonawczego Wyzwolenia Palestyny.
Po wojnie sześciodniowej Izrael zaczął atakować organizacje palestyńskiego ruchu oporu. W roku 1968 zaatakował Al-Fatah w jordańskiej wiosce Al-Karama – w walce zginęło 150 bojowników palestyńskich i 29 żołnierzy izraelskich. Pomimo ciężkich strat, Al-Fatah uznała bitwę za zwycięstwo, gdyż siły izraelskie ostatecznie się wycofały. Był to punkt zwrotny, gdyż pokazał, że opór może przynosić efekty. Wielu Palestyńczyków uważało Al-Fatah i Arafata za bohaterów, którzy odważyli się stawić czoła znacznie potężniejszej armii izraelskiej, a wielu młodych Palestyńczyków zaczęło wstępować do organizacji, która wkrótce stała się dominującym skrzydłem w OWP. Arafat został w 1971 roku głównodowodzącym Palestyńskich Sił Rewolucyjnych i szefem wydziału politycznego OWP.


=== Jordania ===
Pod koniec lat 60. XX wieku między palestyńskimi grupami ruchu oporu a rządem jordańskim narastały napięcia. Palestyńczycy zdołali przejąć kontrolę nad kilkoma strategicznymi pozycjami w Jordanii, łącznie z rafinerią ropy Az-Zarka. Jordania, uważając to za rosnące zagrożenie dla swojej suwerenności i bezpieczeństwa, zdecydowała się rozbroić milicje palestyńskie. Otwarte walki między nimi a armią jordańską wybuchły w czerwcu 1970 roku.

Rządy arabskie próbowały negocjować pokojowe rozwiązanie, jednak rząd jordański odpowiedział eskalacją akcji represyjnych; 16 września król Jordanii, Husajn ogłosił stan wojenny. Tego samego dnia Arafat został mianowany naczelnym dowódcą Palestyńskiej Armii Wyzwolenia – regularnej siły wojskowej OWP. OWP uzyskało wsparcie ze strony Syrii, która 200 czołgami najechała na Jordanię, interwencja ta zakończyła się jednak niepowodzeniem. Zaangażowane też zostały USA i Izrael: Amerykańska marynarka wojenna przemieściła swoją Szóstą Flotę do wschodniej części Morza Śródziemnego, a Izrael rozmieścił swoje oddziały tak, aby były gotowe do niesienia pomocy zagrożonej Jordanii. Do 24 września armia jordańska odzyskała przewagę, a OWP zgodziła się na zawieszenie broni.


=== Liban ===

Po usunięciu go z Jordanii, Arafat przeniósł się do Libanu. Z powodu słabości libańskiego rządu OWP była w stanie działać tam niemal jak niezależne państwo. Bojownicy palestyńscy nieustannie przypuszczali przez granicę ataki przeciwko izraelskiej infrastrukturze cywilnej i wojskowej – Izrael odpowiadał ograniczonymi atakami na Liban.
We wrześniu 1972 roku organizacja Czarny Wrzesień, uważana za jedną z odnóg Al-Fatah, porwała i zabiła w czasie Igrzysk Olimpijskich w Monachium 11 izraelskich sportowców. Zabójstwo zostało potępione na całym świecie i Arafat publicznie musiał się odżegnywać od jakiegokolwiek udziału w tym ataku.
W 1974 roku Arafat rozkazał OWP wstrzymać akty przemocy poza terytorium Izraela, Zachodniego Brzegu i Strefy Gazy. Krytycy twierdzili, że był to akt nieszczery, gdyż Al-Fatah kontynuował swoje ataki przeciwko izraelskim cywilom; co więcej, w drugiej połowie lat 70. XX wieku pojawiły się liczne lewicowe organizacje palestyńskie, które przeprowadzały ataki przeciwko celom cywilnym zarówno w Izraelu, jak i poza jego terytorium. Izrael twierdził, że Arafat sprawuje kontrolę nad tymi organizacjami i stąd nie ma zamiaru porzucić terroryzmu jako środka polityki, jednak palestyński przywódca stale odżegnywał się od odpowiedzialności za działania tych grup. W tym samym czasie Arafat był pierwszym przedstawicielem organizacji pozarządowej, któremu pozwolono przemawiać na sesji plenarnej Narodów Zjednoczonych, a przywódcy arabscy uznali OWP za jedynego uprawnionego rzecznika narodu palestyńskiego. OWP uzyskała pełne członkostwo Ligi Arabskiej.
OWP odegrała ważną rolę w libańskiej wojnie domowej; niektórzy chrześcijanie libańscy utrzymywali, że Arafat i OWP są odpowiedzialni za śmierć dziesiątek tysięcy libańskich cywilów, chociaż nigdy nie zostało to podparte żadnym dochodzeniem.
W czasie wojny domowej Arafat sprzymierzył OWP z lewicowymi muzułmanami, jednak prezydent Syrii Asad, obawiający się utraty władzy, zmienił stronę i wysłał armię na pomoc prawicowym chrześcijańskim falangistom. Pierwsza faza wojny domowej zakończyła się oblężeniem i upadkiem palestyńskiego obozu uchodźców Tall az-Zatar, a sam Arafat ratował się ucieczką, w której pomogli mu Saudyjczycy i Kuwejtczycy.
Izrael, sprzymierzając się z libańskimi chrześcijanami, przeprowadził dwie zakrojone na szeroką skalę inwazje Libanu. W pierwszej (Operacja Litani, w 1978) armia izraelska i Armia Libanu Południowego zajęły wąski pas ziemi, określony jako strefa bezpieczeństwa. W drugiej (operacja Pokój dla Galilei, 1982) Izrael rozszerzył strefę okupacji na większą część południowego Libanu, ale w 1985 roku musiał się wycofać do strefy bezpieczeństwa. To w tym czasie Arafat rozpoczął swoją osobistą wojnę z Szaronem. Szaron powiedział potem, że miał okazję zabicia Arafata w Bejrucie, ale zrezygnował z tego zamiaru. Sam Arafat ledwo uszedł śmierci w innej sytuacji, ale 200 osób zginęło, gdy kierowana laserem izraelska bomba zniszczyła budynek mieszkalny, z którego wyszedł kilka chwil wcześniej.
W czasie drugiej interwencji izraelskiej miały miejsce masakry w obozach uchodźców Sabra i Szatila. Libańscy falangiści (maroniccy chrześcijanie) zabili od 460 do 3500 osób (najczęściej pada liczba 2000 ofiar) – milicje libańskie zostały przepuszczone do obozów przez armię izraelską, tuż po zabiciu chrześcijańskiego prezydenta Libanu, Baszira al-Dżumajjila.
Izraelskie inwazje na Liban i masakra palestyńskich cywilów pogłębiła nienawiść między Palestyńczykami a ówczesnym ministrem obrony Szaronem, którego izraelska komisja badająca wydarzenia w Libanie uznała za odpowiedzialnego za dopuszczenie do masakry i zmusiła do rezygnacji ze stanowiska.
Arafat był teraz atakowany ze wszystkich stron – libańskich chrześcijan, Syryjczyków i Izrael. Prezydent Syrii Asad zachęcał członków Al-Fatah do buntu przeciwko Arafatowi. Przywódca OWP uznał, że jedynym wyjściem jest wyjazd z Libanu, co zagwarantowały mu zaangażowane politycznie w konflikt państwa europejskie. Miejscem wygnania miał być Tunis.


=== Tunezja ===
We wrześniu 1982 roku, w czasie drugiej izraelskiej inwazji Libanu, Stany Zjednoczone wynegocjowały zawieszenie broni, w ramach którego Arafat i OWP miały opuścić Liban. Palestyński przywódca przybył z całym kierownictwem organizacji do Tunezji, która pozostała centrum jego operacji aż do 1993 roku.
W latach 80. XX wieku Arafat otrzymywał pomoc z Iraku, która pozwoliła mu zrekonstruować OWP. Było to szczególnie widoczne w czasie Pierwszej Intifady, w grudniu 1987 r. W ciągu kilku tygodni Arafat przejął kontrolę nad rewoltą i to dzięki pozycji Al-Fatah niepokoje społeczne mogły trwać praktycznie bez końca.
15 listopada 1988 r. OWP ogłosiła utworzenie niepodległego państwa palestyńskiego i rząd na uchodźstwie, który zgłaszał roszczenia do całej Palestyny, zdefiniowanej przez Brytyjski Mandat Palestyny, odrzucając ideę podziału. 13 grudnia 1988 Arafat poparł rezolucję Rady Bezpieczeństwa ONZ, obiecał przyszłe uznanie Izraela i odrzucił terroryzm we wszystkich formach, włączając w to terroryzm państwowy. Oświadczenie Arafata zostało poparte przez USA, które naciskały na uznanie Izraela jako konieczny punkt wyjścia w negocjacjach pokojowych w Camp David. Było to odejście od jednego z pierwotnych celów OWP – zniszczenia Izraela – w kierunku utworzenia dwóch oddzielnych jednostek politycznych: państwa Izrael w granicach z linii demarkacyjnej z 1949 r. i państwa palestyńskiego składającego się z dwóch terytoriów – tzw. Zachodniego Brzegu, czyli terenu na zachodnim brzegu rzeki Jordan, oraz Strefy Gazy, przy granicy z Egiptem. Jednak 2 kwietnia 1989 Arafat został wybrany przez Palestyńską Radę Narodową na prezydenta państwa palestyńskiego, jednostki, która rościła sobie prawa do całego terytorium Palestyny w granicach mandatu brytyjskiego, odrzucając idę podziału.
17 lipca 1990 roku Arafat ożenił się z Suhą Tawil, palestyńską katoliczką pracującą dla OWP w Tunezji, która przeszła uprzednio na islam.
W czasie madryckich rozmów pokojowych w roku 1991 Izrael po raz pierwszy prowadził otwarte negocjacje z OWP. Arafat jako jedyny arabski przywódca sprzeciwił się atakowi USA na Irak, który zajął Kuwejt, i Stany Zjednoczone zaczęły go bojkotować, utrudniając trwające izraelsko-palestyńskie negocjacje pokojowe.


=== Autonomia Palestyńska ===

Stany Zjednoczone kontynuowały nacisk na obie strony do podjęcia negocjacji, co doprowadziło w 1993 roku do umów w Oslo. Głównym punktem była umowa o wzajemnym uznaniu Izraela i OWP, wycofaniu się Izraela z Zachodniego Brzegu i Strefy Gazy oraz wdrożenie palestyńskiego samostanowienia. Za inicjatywę pokojową Arafat, Szymon Peres i Icchak Rabin zostali nagrodzeni w 1994 roku Pokojową Nagrodą Nobla.

20 stycznia 1996 roku Arafat został wybrany na prezydenta Autonomii Palestyńskiej, tymczasowej jednostki powstałej na mocy umów z Oslo. Otrzymał 87% głosów (kontrkandydatem był Samiha Khalil). Niezależni obserwatorzy międzynarodowi stwierdzili, że wybory były wolne i uczciwe. Następne wybory zostały wyznaczone na styczeń 2002 roku, ale potem odłożone na skutek niemożliwości prowadzenia kampanii wskutek ataków izraelskich i ograniczenia prawa do poruszania się na terytoriach okupowanych przez Izrael.
W połowie 1996 roku miały miejsce samobójcze zamachy bombowe, w których zginęła pewna liczba Izraelczyków – Izrael odpowiedział atakami, zabijając setki Palestyńczyków. Premierem Izraela został Binjamin Netanjahu, zaś stosunki między obu państwami stały się jeszcze bardziej wrogie na skutek wzajemnych ataków i kontrataków. Netanjahu aktywnie utrudniał utworzenie państwowości palestyńskiej, zarysowanej w porozumieniach z Oslo. W 1998 roku interweniował prezydent Bill Clinton, organizując spotkanie obu przywódców, czego rezultatem było Memorandum Wye River, 23 października 1998 roku, które zawierało kroki mające doprowadzić do wdrożenia umów z Oslo.
Izrael nie uczynił jednak żadnych widocznych prób ożywienia umów z Oslo i Wye River; przeciwnie, stale rozszerzał swoją okupację, podwajając liczbę ludności na okupowanych terenach i utrudniając wprowadzenie palestyńskiego samostanowienia.
Arafat kontynuował negocjacje z następnym premierem, którym został Ehud Barak. W czasie rozmów w Camp David Barak zaoferował Palestyńczykom państwo w postaci dwóch części – Zachodniego Brzegu i Strefy Gazy, ze wschodnią Jerozolimą jako stolicą, powrotem nieokreślonej, ale ograniczonej liczby uchodźców palestyńskich oraz niesprecyzowaną rekompensatą dla pozostałych. Proponowane obszary nie obejmowały jednak wszystkich terenów na Zachodnim Brzegu i w Strefie Gazy, nie były ze sobą połączone i były poprzecinane punktami kontrolnymi i drogami wyłącznie dla Izraelczyków. Rozwiązanie istotnej kwestii uchodźców było niejasne, nie rozwiązano też szeregu istotnych kwestii, jak prawa do wody. Pomimo nacisku Clintona Arafat odrzucił ofertę. Kilka miesięcy później, w nowych rozmowach w egipskim mieście Taba, Barak przedstawił korzystniejszą ofertę, która została pozytywnie oceniona przez Palestyńczyków. Jednak w międzyczasie Barak przegrał kolejne wybory i nowy premier, Ariel Szaron, zablokował dalsze negocjacje. W 2000 roku, po prowokacyjnej wizycie Szarona na terenie meczetu Al-Aksa, uważanym za święte miejsce przez muzułmanów, wybuchły nowe akty przemocy, stając się początkiem kolejnej intifady. Po jej wybuchu żona Arafata przeniosła się wraz z córką do Paryża.


== Po roku 2000 ==
Długie życie polityczne Arafata jest tłumaczone przez zachodnich komentatorów jako oznaka jego mistrzostwa w prowadzeniu „wojny asymetrycznej” i jego zdolności taktycznych, biorąc pod uwagę skrajnie niebezpieczny charakter polityki na Bliskim Wschodzie i częstość zabójstw politycznych. Niektórzy twierdzą, że fizyczne przeżycie Arafata było skutkiem obaw Izraela, że zabicie go, a nawet aresztowanie, uczyniłoby Arafata męczennikiem w oczach Palestyńczyków i całego świata arabskiego. Jeszcze inni uważają, że Izrael obawiał się Arafata mniej niż Hamasu i innych grup islamistycznych.
Zdolność Arafata do zaadaptowania się do nowych politycznie i taktycznie sytuacji dobrze obrazuje wzrost znaczenia Hamasu i Islamskiego Dżihadu – grup islamskich odrzucających uznanie Izraela i prowadzących tzw. męczeńskie operacje, znane jako samobójcze zamachy. W latach 90. XX wieku grupy te zdawały się zagrażać umiejętności Arafata do utrzymania zjednoczonej, świeckiej organizacji, mającej na celu palestyńską państwowość. Wydawały się być poza jego wpływami i kontrolą, aktywnie zwalczając Al-Fatah. Niektórzy twierdzą, że działania tych grup były tolerowane przez Arafata jako środek nacisku na Izrael. Pewni przedstawiciele rządu izraelskiego utrzymują, że w 2002 r. frakcja Al-Fatah, Brygady Męczenników Al-Aksy, która rozpoczęła ataki na Izrael, aby konkurować z Hamasem. Niektóre źródła podają, że częste ataki wojskowe Izraela przeciwko Autonomii rozbijały infrastrukturę sił bezpieczeństwa Arafata, utrudniając przeciwdziałanie rosnącym wpływom grup takich jak Hamas. Rzecznicy Hamasu i Islamskiego Dżihadu niekiedy publicznie popierali Arafata, sugerując, że wspólny cel jest ważniejszy od wewnętrznych konfliktów.
6 maja 2002 roku rząd izraelski opublikował raport, oparty w części na dokumentach przechwyconych podobno w czasie zajęcia przez wojsko siedziby głównej Arafata w Ramallah, z kopiami dokumentów podpisanych przez przywódcę palestyńskiego, z których miało wynikać, że Arafat autoryzował fundusze dla Brygad Męczenników Al-Aksy. Dokumenty te wywołały jednak sceptycyzm, gdyż Izraelczycy nie dopuścili do operacji niezależnych obserwatorów.
Inni wskazują na ograniczenia sytuacji politycznej i argumentują, że Arafat nie mógł potępić czy ograniczyć przyjętej taktyki, a wszelka taka próba stanowiłaby zagrożenie dla jego władzy, a nawet życia, i zapoczątkowałaby katastrofalną w skutkach wojnę domową. Co więcej, zakończenie aktów przemocy oznaczałoby de facto poddanie się Izraelowi. Użycie zamachowców-samobójców wydaje się stałą cechą konfliktu, a ich natężenie gwałtownie wzrosło w pierwszych miesiącach 2002 roku.
W marcu 2002 roku Liga Arabska zaproponowała uznanie Izraela – w zamian za wycofanie się ze wszystkich terytoriów zajętych w czasie wojny sześciodniowej i uznanie państwowości Palestyny. Zwolennicy tej propozycji zobaczyli w niej historyczną okazję do uzyskania pokoju w regionie, podczas gdy krytycy wyrażali opinię, że oznacza ona cios dla bezpieczeństwa Izraela, nie gwarantując nawet zaprzestania samobójczych zamachów. Izrael zignorował tę ofertę.
Po niej nastąpiły ataki bojowników palestyńskich, które spowodowały śmierć 135 Izraelczyków. Ariel Szaron, który wcześniej zażądał, aby Arafat wyraźnie opowiedział się przeciwko zamachom, oświadczył, że Arafat wspiera terrorystów i stawia się w pozycji wroga Izraela, niezdolnego do prowadzenia jakichkolwiek negocjacji pokojowych. Wkrótce nastąpiła inwazja wojsk izraelskich na Zachodni Brzeg, której skutkiem była śmierć kilkuset Palestyńczyków i zrównanie z ziemią całych kwartałów mieszkalnych (operacja Obronna Tarcza).
Nie powiodły się nieustanne próby rządu izraelskiego znalezienia innego palestyńskiego przywódcy, który miałby reprezentować naród palestyński. Arafat cieszył się poparciem grup, które w normalnych warunkach nigdy by mu nie sprzyjały. Do roli lidera wyrastał w czasie drugiej intifady Marwan al-Barghusi, ale Izrael aresztował go i skazał za udział w zamachach na dożywotnie więzienie. 3 maja zgodzono się, aby Arafat opuścił swoją oblężoną siedzibę, w zamian za obietnicę wystosowania apelu do Palestyńczyków o wstrzymanie ataków na Izrael. 8 maja takie oświadczenie zostało wygłoszone, ale podobnie jak w poprzednich przypadkach, zostało zignorowane przez palestyńskie organizacje.
18 czerwca 2004 roku prezydent George W. Bush wyraził się odnośnie Arafata: "Rzeczywisty problem polega na tym, że nie ma żadnego przywództwa, które mogłoby powiedzieć pomóżcie nam ustanowić państwo, a zwalczymy terroryzm i zaspokoimy potrzeby Palestyńczyków".


=== Choroba i śmierć ===

25 października 2004 roku pojawiły się informacje o chorobie Arafata, po tym jak zwymiotował na spotkaniu. Władze palestyńskie stwierdziły, że to grypa. W ciągu następnych dni stan przywódcy palestyńskiego ciągle się pogarszał, aż 27 października stracił na 10 minut przytomność. Po konsultacjach z lekarzami oraz uzyskaniu zgody Izraela na ewentualny powrót, Arafat został przewieziony do szpitala wojskowego Percy pod Paryżem. Mimo intensywnej opieki jego stan się pogarszał. 3 listopada Arafat zapadł w śpiączkę. Przez następny tydzień co chwila stwierdzano, że Arafat albo jest w stanie śpiączki, albo jest w stanie wegetatywnym, a nawet że umarł. 11 listopada 2004, o 3:30 czasu miejscowego, podano do publicznej wiadomości informację o śmierci Arafata.
Kilka miesięcy przed śmiercią, według relacji Tajsira Abu Saady, byłego snajpera Fatahu, Arafat przeszedł świadomie na chrześcijaństwo.
Przyczyna śmierci Arafata stała się przedmiotem spekulacji. Początkowo jeden z lekarzy w szpitalu Percy stwierdził, że cierpi na małopłytkowość samoistną. Potem pojawiły się hipotezy dotyczące otrucia, a nawet AIDS. Wyjaśnienia przyczyny śmierci palestyńskiego przywódcy nie ułatwia fakt, że nie przeprowadzono sekcji zwłok, ponieważ sprzeciwiła się temu rzekomo żona Arafata, Suha. W 2012 wdowa przeciwnie, zażądała sekcji zwłok Arafata.
Przeprowadzone w Szwajcarii w 2012 roku badania ubrań, które Arafat nosił przed śmiercią, wykazały podwyższoną zawartość radioaktywnego polonu 210. Polonem 210 otruty został m.in. Aleksandr Litwinienko w 2006 roku.
W listopadzie 2012 roku przeprowadzono ekshumację zwłok w celu ustalenia, czy został on otruty radioaktywnym polonem 210. Po ekshumacji został on ponownie pochowany. Próbki przekazano ekspertom ze Szwajcarii, Francji oraz Rosji, którzy przeanalizowali je w laboratoriach w swoich krajach. 6 listopada 2013 arabska telewizja satelitarna Al-Dżazira opublikowała raport, w którym poinformowała, że przeprowadzone przez szwajcarskie laboratorium w Lozannie analizy próbek z ciała Jasira Arafata podtrzymały hipotezę, że jego śmierć mogła być wynikiem otrucia polonem 210.


== Stosunki ze światem arabskim ==
Mimo poparcia krajów arabskich sprawy palestyńskiej, Arafat nie cieszył szczególną atencją arabskich przywódców. Niechęć do Arafata wzięła się stąd, że wiele państw arabskich (Syria, Arabia Saudyjska, Egipt), chciały przywłaszczyć sobie kwestię palestyńską dla własnych celów, czemu Arafat się sprzeciwiał. Szczególną niechęcią darzyła Arafata Syria. Przedstawiała go jako szaleńca i amerykańską marionetkę, a nawet oskarżała go poparcie buntu Braci muzułmańskich w 1982 r. Rok później Syria poparła bunt jednego z dowódców OWP Sa’ida Maraghi. Syria również wielokrotnie usiłowała zabić Arafata. W 1999 r. Mustafa Talas, prawa ręka prezydenta Hafiza al-Asada, publicznie nazwał palestyńskiego przywódcę "synem 60 000 dziwek i 60 000 psów", striptizerem i tchórzem, by w końcu stwierdzić, że Arafat jest coraz brzydszy.


== Transakcje finansowe ==
W sierpniu 2002 izraelski wywiad wojskowy stwierdził, że majątek Arafata jest wart 1,3 mld USD. Nie było dowodów na poparcie tej tezy.
W 2003 amerykański magazyn Forbes w swoim corocznym sprawozdaniu stwierdził, że majątek Arafata jest wart co najmniej 300 mln USD, ale także nie miał dowodów na poparcie swej tezy.
Również w 2003 roku audyt Międzynarodowego Funduszu Walutowego stwierdził, iż Arafat przelał 900 mln USD z publicznych pieniędzy na specjalne konto bankowe, kontrolowane przez jego samego i jego osobistego doradcę finansowego. Stwierdzono również, że pieniądze te zostały wydane na inwestycje państwowe.


== Przypisy ==


== Bibliografia ==
Andrew Gowers, Tony Walker: Arafat. Bertelsmann Media, 2005. ISBN 83-7391-860-4.


== Linki zewnętrzne ==
The Nobel e-Museum – Biografia Jasira Arafata (ang.)
Zwiastun filmu dokumentalnego (ang.)
BBC – najnowszy profil Arafata (ang.)
Jassir Arafat: Profil psychologiczny i analiza strategiczna (ang.)
Interaktywna biografia Arafata Associated Press
Jassir Arafat w Open Directory Project
Arafat w Yahoo!
Someone Was Going to Kill Newsweek, wywiad z Mahmudem Abbasem (wydanie z 21 czerwca)
Życie i czasy Jasira Arafata (ang.)
Profile: Jassir Arafat, Times Online, UK (ang.)
Sylwetki: Jasser Arafat, Wprost.pl, Poland (pol.)
Nieobecność Arafata. Wywiad z Urim AwnerimYanni, właśc. Jannis Chrysomallis (gr. Γιάννης Χρυσομάλλης) (ur. 14 listopada 1954 w Kalamacie, Grecja) – grecki kompozytor new age. Autor ponad 100 utworów.


== Bibliografia ==
Yanni (ang.). allmusic.com.


== Linki zewnętrzne ==
Official Website
Strona Yanni Niki Nana Fan Club Meksyk
Polska strona artystyXena: Wojownicza księżniczka (ang. Xena: Warrior Princess) – serial fantasy produkcji amerykańsko-nowozelandzkiej. Xena to imię głównej bohaterki serialu granej przez Lucy Lawless. Zdjęcia kręconego na terenie Nowej Zelandii w latach 1995-2001. W latach 2003- 2005 serial emitowany był w TV4, a w 2013 roku w TV PULS.
Postać Xeny po raz pierwszy pojawiła się w serialu Herkules (ang. Hercules: The Legendary Journeys). Ponieważ postać ta spodobała się widzom, producenci zdecydowali się nakręcić spinn off z Xeną w roli głównej.


== Opis fabuły ==
Xena to wojowniczka, która po długiej drodze zabijaki, pirata i herszta opowiada się po stronie dobra. Rozpoczyna walkę ze wszystkim, co poprzednio było jej codziennością. Staje się postacią pozytywną. Na swej nowej drodze przypadkiem trafia do Potadei, mieściny napadniętej przez jej byłą armię. Staje w obronie mieszkańców. Tam też poznaje młodą dziewczynę – Gabriellę (Renée O'Connor), marzycielkę, dobrą duszę, która pchana ciekawością świata i zafascynowana Xeną, porzuca dom, narzeczonego i rodzinę, aby wyruszyć za wojowniczką.
Początkowo sceptyczna Xena decyduje się otworzyć przed Gabriellą – pojawia się nić przyjaźni...
Podróżują, spotykają różnych paskudnych oprychów (początkowo dość płaskich filmowo. Później problemy i przeciwnicy nabierają kolorytu – dalsze sezony serialu). Fascynacja Gabrielli przeplata się ze skrywaną sympatią ze strony Xeny. Wzajemna troska obu bohaterek daje początek pięknej przyjaźni dwóch całkowicie różnych natur.
Gabriella traci stopniowo złudzenia o idealnym świecie, Xena zaś zaczyna wierzyć w możliwość istnienia dobra, które może podarować przyjaciel, bliska osoba. Uczy się, by nie traktować całego świata jako pola bitwy. Przygody, podróże, sceny walk, pogonie stanowiące znaczną część treści serialu, okazują się być tłem do pokazania pięknej przyjaźni, silniejszej niż śmierć.
Wraz z rozwojem serialu bohaterki ewoluują, Gabriella po traumatycznych wydarzeniach, utracie córki, konflikcie z Xeną, który o mały włos nie zakończył się tragicznie, wstępuje na drogę wojownika. Początkowo na swej nowej drodze posługuje się kosturem, później zmienia go na sai, noszone w cholewach butów.
Wyposażenie Xeny to nieodłączny chakram – obręcz o niezwykłych zdolnościach, którą umiała posługiwać się niemal jedynie Xena. W jej ręce "round killing thing" (z ang. "okrągły, morderczy przedmiot") stanowił śmiertelną broń. Ponadto miecz, sztylety oraz pejcz wykorzystywane zamiennie z patelnią – w braku innych narzędzi mordu. W ostatniej części Xena sięga też po miecz samurajski – katanę. Tu należy dodać dwa słowa – Livia i Callisto (Hudson Leick) – dwie postacie, które poza Xeną potrafiły władać chakramem. Livia – początkowe imię córki Xeny. Callisto – czarny charakter serialu, niezbyt zrównoważona wojowniczka dorównująca Xenie kunsztem, ogarnięta chorobliwą pasją mordowania, polująca na Xenę i jej przyjaciół. Postać tragiczna, posiadająca jednak wielki swoisty urok. Motywy Callisto sięgają ciemnej przeszłości Xeny, którą Callisto oskarżała o wymordowanie swej rodziny – 10 lat przed historią przedstawioną w serialu. Xena często stosuje również pinch (z ang. "uścisk", "przygniatać") – częściowe lub całkowite odcięcie krwi do mózgu w wyniku uderzenia w tętnice szyjną. Przeciwnik potraktowany pinchem miał 30 sekund na poinformowanie Xeny o tym czego chciała się od niego dowiedzieć. Jeśli też w tym czasie Xena odblokowała mu krążenie krwi, przeżywał, jeśli nie – umierał.
Gabriela staje się rodzajem motywacji Xeny, zauroczonej jej idealizmem. Mimo że Xena w kwestii widocznych umiejętności niewiele się rozwija – wszak jest wojownikiem niemal doskonałym – kształtuje się jako osoba i z biegiem czasu ponownie uczłowiecza się.
W 5 sezonie pojawia się postać córki Xeny, którą bohaterki spotykają po 25 latach śpiączki. Livia/Eve po mamusi odziedziczyła zdolności wojownika, również trafiła na ciemną stronę. Po przemianie dokonanej przy wydatnej pomocy mamy i Gabrieli Eve również przechodzi na jasną stronę, acz popada dość szybko w skrajność. Wplątane w przygody motywy biblijne oraz zagłady olimpijskich bogów (których Xena dość pracowicie wyrzyna jako obrońca posłańca (posłaniec – Eve), posiadając ponadnaturalną moc uśmiercania greckiego panteonu. Z rzezi żywi wychodzą Ares (od zawsze zakochany w wojowniczej księżniczce) oraz Afrodyta.
Xenie przyświeca motto – 'for greater good' (z ang. "dla większego dobra") – idei poświęcenia dla wyższego dobra, którą to maksymę przytacza przeważnie w sytuacjach beznadziejnych, z których cudem wychodzi w miarę cała (poza tymi gdy ginie). Ideą tą nasiąka też Gabriella, dla której staje się ona pewnym wyznacznikiem działania. Xena przez całą swą wędrówkę stara się odkupić swoje grzechy przeszłości ("Sins of past" – tytuł pierwszego odcinka, pierwszego sezonu). Koło odkupienia zatacza pełnię w ostatnim dwuczęściowym epizodzie, szóstego sezonu: 'Friend in need', który też został wydany w postaci osobnej produkcji kinowej. Na końcu umiejętność pinchu oraz władania chakramem otrzymuje też Gabriella.


== Główne role ==
Lucy Lawless – Xena
Renée O'Connor – Gabriela
Ted Raimi – Joxer
Kevin Tod Smith – Ares, bóg wojny
Hudson Leick – Callisto
Alexandra Tydings – Afrodyta
Adrienne Wilkinson – Livia/Eve, córka Xeny
William Gregory Lee – Virgil, syn Joxera


== Odcinki ==


== Dodatkowe informacje ==
w 2001 roku powstał film pt. Xena: Wojownicza Księżniczka: Koniec legendy (ang. Xena: Warrior Princess: Series Finale), który jest rozszerzoną wersją dwóch ostatnich odcinków: Friend in Need I & II.
fan/fani serialu nazywają siebie Xenite/Xenites
serial nie miał szczęścia do polskich stacji telewizyjnych. Polsat podczas pierwszej emisji nadawał odcinki w "przypadkowej" kolejności, co mocno zaburzało chronologię, przez co serial mógł być dla przeciętnego widza niezrozumiały. Również TV Puls nadając serial w 2013 roku nie ustrzegła się błędów, pierwszy odcinek sezonu piątego został wyświetlony jako ostatni, natomiast 5 odcinków sezonu szóstego zostało całkowicie pominiętych.


== Linki zewnętrzne ==
Xena. Wojowncza Księżniczka w bazie filmweb.plXena: Wojownicza księżniczka (ang. Xena: Warrior Princess) – serial fantasy produkcji amerykańsko-nowozelandzkiej. Xena to imię głównej bohaterki serialu granej przez Lucy Lawless. Zdjęcia kręconego na terenie Nowej Zelandii w latach 1995-2001. W latach 2003- 2005 serial emitowany był w TV4, a w 2013 roku w TV PULS.
Postać Xeny po raz pierwszy pojawiła się w serialu Herkules (ang. Hercules: The Legendary Journeys). Ponieważ postać ta spodobała się widzom, producenci zdecydowali się nakręcić spinn off z Xeną w roli głównej.


== Opis fabuły ==
Xena to wojowniczka, która po długiej drodze zabijaki, pirata i herszta opowiada się po stronie dobra. Rozpoczyna walkę ze wszystkim, co poprzednio było jej codziennością. Staje się postacią pozytywną. Na swej nowej drodze przypadkiem trafia do Potadei, mieściny napadniętej przez jej byłą armię. Staje w obronie mieszkańców. Tam też poznaje młodą dziewczynę – Gabriellę (Renée O'Connor), marzycielkę, dobrą duszę, która pchana ciekawością świata i zafascynowana Xeną, porzuca dom, narzeczonego i rodzinę, aby wyruszyć za wojowniczką.
Początkowo sceptyczna Xena decyduje się otworzyć przed Gabriellą – pojawia się nić przyjaźni...
Podróżują, spotykają różnych paskudnych oprychów (początkowo dość płaskich filmowo. Później problemy i przeciwnicy nabierają kolorytu – dalsze sezony serialu). Fascynacja Gabrielli przeplata się ze skrywaną sympatią ze strony Xeny. Wzajemna troska obu bohaterek daje początek pięknej przyjaźni dwóch całkowicie różnych natur.
Gabriella traci stopniowo złudzenia o idealnym świecie, Xena zaś zaczyna wierzyć w możliwość istnienia dobra, które może podarować przyjaciel, bliska osoba. Uczy się, by nie traktować całego świata jako pola bitwy. Przygody, podróże, sceny walk, pogonie stanowiące znaczną część treści serialu, okazują się być tłem do pokazania pięknej przyjaźni, silniejszej niż śmierć.
Wraz z rozwojem serialu bohaterki ewoluują, Gabriella po traumatycznych wydarzeniach, utracie córki, konflikcie z Xeną, który o mały włos nie zakończył się tragicznie, wstępuje na drogę wojownika. Początkowo na swej nowej drodze posługuje się kosturem, później zmienia go na sai, noszone w cholewach butów.
Wyposażenie Xeny to nieodłączny chakram – obręcz o niezwykłych zdolnościach, którą umiała posługiwać się niemal jedynie Xena. W jej ręce "round killing thing" (z ang. "okrągły, morderczy przedmiot") stanowił śmiertelną broń. Ponadto miecz, sztylety oraz pejcz wykorzystywane zamiennie z patelnią – w braku innych narzędzi mordu. W ostatniej części Xena sięga też po miecz samurajski – katanę. Tu należy dodać dwa słowa – Livia i Callisto (Hudson Leick) – dwie postacie, które poza Xeną potrafiły władać chakramem. Livia – początkowe imię córki Xeny. Callisto – czarny charakter serialu, niezbyt zrównoważona wojowniczka dorównująca Xenie kunsztem, ogarnięta chorobliwą pasją mordowania, polująca na Xenę i jej przyjaciół. Postać tragiczna, posiadająca jednak wielki swoisty urok. Motywy Callisto sięgają ciemnej przeszłości Xeny, którą Callisto oskarżała o wymordowanie swej rodziny – 10 lat przed historią przedstawioną w serialu. Xena często stosuje również pinch (z ang. "uścisk", "przygniatać") – częściowe lub całkowite odcięcie krwi do mózgu w wyniku uderzenia w tętnice szyjną. Przeciwnik potraktowany pinchem miał 30 sekund na poinformowanie Xeny o tym czego chciała się od niego dowiedzieć. Jeśli też w tym czasie Xena odblokowała mu krążenie krwi, przeżywał, jeśli nie – umierał.
Gabriela staje się rodzajem motywacji Xeny, zauroczonej jej idealizmem. Mimo że Xena w kwestii widocznych umiejętności niewiele się rozwija – wszak jest wojownikiem niemal doskonałym – kształtuje się jako osoba i z biegiem czasu ponownie uczłowiecza się.
W 5 sezonie pojawia się postać córki Xeny, którą bohaterki spotykają po 25 latach śpiączki. Livia/Eve po mamusi odziedziczyła zdolności wojownika, również trafiła na ciemną stronę. Po przemianie dokonanej przy wydatnej pomocy mamy i Gabrieli Eve również przechodzi na jasną stronę, acz popada dość szybko w skrajność. Wplątane w przygody motywy biblijne oraz zagłady olimpijskich bogów (których Xena dość pracowicie wyrzyna jako obrońca posłańca (posłaniec – Eve), posiadając ponadnaturalną moc uśmiercania greckiego panteonu. Z rzezi żywi wychodzą Ares (od zawsze zakochany w wojowniczej księżniczce) oraz Afrodyta.
Xenie przyświeca motto – 'for greater good' (z ang. "dla większego dobra") – idei poświęcenia dla wyższego dobra, którą to maksymę przytacza przeważnie w sytuacjach beznadziejnych, z których cudem wychodzi w miarę cała (poza tymi gdy ginie). Ideą tą nasiąka też Gabriella, dla której staje się ona pewnym wyznacznikiem działania. Xena przez całą swą wędrówkę stara się odkupić swoje grzechy przeszłości ("Sins of past" – tytuł pierwszego odcinka, pierwszego sezonu). Koło odkupienia zatacza pełnię w ostatnim dwuczęściowym epizodzie, szóstego sezonu: 'Friend in need', który też został wydany w postaci osobnej produkcji kinowej. Na końcu umiejętność pinchu oraz władania chakramem otrzymuje też Gabriella.


== Główne role ==
Lucy Lawless – Xena
Renée O'Connor – Gabriela
Ted Raimi – Joxer
Kevin Tod Smith – Ares, bóg wojny
Hudson Leick – Callisto
Alexandra Tydings – Afrodyta
Adrienne Wilkinson – Livia/Eve, córka Xeny
William Gregory Lee – Virgil, syn Joxera


== Odcinki ==


== Dodatkowe informacje ==
w 2001 roku powstał film pt. Xena: Wojownicza Księżniczka: Koniec legendy (ang. Xena: Warrior Princess: Series Finale), który jest rozszerzoną wersją dwóch ostatnich odcinków: Friend in Need I & II.
fan/fani serialu nazywają siebie Xenite/Xenites
serial nie miał szczęścia do polskich stacji telewizyjnych. Polsat podczas pierwszej emisji nadawał odcinki w "przypadkowej" kolejności, co mocno zaburzało chronologię, przez co serial mógł być dla przeciętnego widza niezrozumiały. Również TV Puls nadając serial w 2013 roku nie ustrzegła się błędów, pierwszy odcinek sezonu piątego został wyświetlony jako ostatni, natomiast 5 odcinków sezonu szóstego zostało całkowicie pominiętych.


== Linki zewnętrzne ==
Xena. Wojowncza Księżniczka w bazie filmweb.plPłazy (Amphibia) – gromada zmiennocieplnych kręgowców z grupy czworonogów. Nazwa naukowa wywodzi się z greki od słów ἀμφí, amphi = ‘oba’, βíος, bios = ‘życie’[potrzebne źródło]. Zamieszkują różnorodne siedliska, większość gatunków żyje na lądzie, w gruncie, na drzewach bądź w wodach słodkich. W rozwoju przechodzą stadium larwalne, w którego czasie prowadzą wodny tryb życia, choć niektóre gatunki wykształciły adaptacje behawioralne pozwalające ominąć to ograniczenie. Kijanki przechodzą przeobrażenie, w którego wyniku oddychająca skrzelami larwa staje się dorosłym osobnikiem oddychającym płucami. Wymiana gazowa następuje również przez skórę. Niektóre niewielkie ogoniaste, jak i bezogonowe nie mają płuc i prowadzą całą wymianę gazową przez skórę. Pokrojem ciała przypominają gady, jednak w odróżnieniu od nich nie posiadają błon płodowych w rozwoju ontogenetycznym, w związku z czym ich rozwój musi przebiegać w środowisku wodnym. W związku ze swym rozwojem złożonym i przepuszczalną skórą płazy są wrażliwe na zmiany warunków siedliskowych i zanieczyszczenie środowiska, dlatego stanowią dobre gatunki wskaźnikowe. W ostatnich dekadach odnotowano drastyczny spadek liczebności wielu gatunków płazów na całym świecie.
Pierwsze płazy pojawiły się w dewonie, ewoluując z ryb mięśniopłetwych, których kości oparte były na szkielecie za pośrednictwem obręczy barkowej i miednicznej, i posiadających worki płucne. Cechy te ułatwiały im bytowanie w płytkich, okresowych zbiornikach wodnych i umożliwiały krótkotrwałe wycieczki na ląd. Wczesne płazy szybko się zróżnicowały. Wśród kręgowców lądowych dominowały w okresie karbonu i permu, później liczniejsze stały się gady i inne owodniowce. Z biegiem czasu zmniejszała się liczba taksonów wyższej rangi płazów. Ostatecznie pozostała tylko jedna podgromada – Lissamphibia. Obejmuje ona trzy współczesne rzędy: płazy bezogonowe, płazy ogoniaste i płazy beznogie. Całkowita ilość znanych gatunków płazów wynosi około 7000, z czego 90% należy do bezogonowych. Najmniejszym z płazów i jednocześnie najmniejszym kręgowcem jest nowogwinejski płaz bezogonowy Paedophryne amauensis osiągający 7,7 mm długości. Z kolei największym dzisiejszym płazem jest mierząca 1,8 m długości salamandra olbrzymia chińska. Nie może się ona równać z wymarłym dziewięciometrowym prionozuchem z gwadalupu z Brazylii. Płazami zajmuje się nauka zwana batrachologią, natomiast dziedzina wiedzy obejmująca płazy i gady to herpetologia.


== Ewolucja ==
Najstarsze ślady Tetrapodomorpha to tropy z Zachełmia. Liczą one 397 milionów lat (eifel, dewon środkowy). Zmieniły one wyobrażenie o ewolucji tej grupy, gdyż przed dokonaniem tego odkrycia nie podejrzewano, że jej przedstawiciele żyli tak wcześnie. Opisali je w 2012 w czasopiśmie Nature: Grzegorz Niedźwiedzki, Piotr Szrek, Katarzyna Narkiewicz, Marek Narkiewicz i Per E. Ahlberg. Poprzedzają one o 10 milionów lat grupę Elpidostegalia, do której należy choćby Tiktaalik, są 18 milionów lat starsze od najstarszych znanych skamieniałości ciał czworonogów, pochodzących z franu (dewon późny). Niedawno odkryto jednak jeszcze wcześniejsze skamieniałości bezpośrednich przodków płazów: szczątki Tungsenia paradoxa, przypominającego rybę czworonoga, datowane na około 409 milionów lat temu (prag, dewon wczesny), są prawdopodobnie pozostałościami najstarszego ze znanych czworonogów.
Pierwsze płazy pojawiły się w późnym dewonie, około 370 milionów lat temu. Wyewoluowały one z mięśniopłetwych, ryb przypominających dzisiejsze celakantokształtne czy dwudyszne. Posiadały one wielostawowe, przypominające kończyny płetwy, wsparte na kościach mających oparcie na kręgosłupie, i zakończone palcami, umożliwiające pełzanie po dnie morskim. Niektóre z ryb wykształciły prymitywne płuca pomagające im oddychać tlenem atmosferycznym w wodach stojących dewońskich bagien, ubogich w tlen. Gdy wymagały tego warunki, zwierzęta te mogły przejść na ląd z pomocą swych silnych płetw. Ostatecznie ich wzmocnione kością płetwy przekształciły się w kończyny. Ryby mięśniopłetwe są najprawdopodobniej przodkami wszystkich czworonogów, a więc, włącznie z płazami, także gadów, ptaków i ssaków. Choć były zdolne do pełzania po lądzie, większość tych dawnych, zaliczanych już do Tetrapodomorpha ryb ciągle spędzała większość czasu w wodzie. Rozpoczął się już u nich rozwój płuc, ale oddychały one głównie skrzelami.
Ichtiostega należała do pierwszych, prymitywnych płazów, posiadających nozdrza zewnętrzne i bardziej wydajne płuca. Miała cztery mocne łapy, szyję, opatrzony w płetwy ogon i czaszkę przypominającą tę spotykaną u mięśniopłetwej ryby eustenopterona. Płazy wykształciły przystosowania (adaptacje) umożliwiające im przetrwać poza wodą dłuższy czas. Poprawiała się jakość ich płuc. Ponieważ w środowisku półwodnym lub lądowym siła wyporu wody nie zapewniała oparcia dla ich ciała, oparcie to stopniowo przejmował szkielet i płetwy, które w wyniku doboru naturalnego stawały się mocniejsze i cięższe. W rezultacie w toku ewolucji płetwy przekształciły się w kończyny przednie i tylne zakończone pięcioma bądź większą ilością palców. Pokrycie ciała (skóra) ewoluowała w kierunku zwiększenia zdolności zatrzymywania płynów ciała i przeciwdziałania wysychaniu. Rybia kość hyomandibula (część łuku gnykowego) w okolicy gnykowej za skrzelami zmniejszyła się, przekształcając w strzemiączko płaziego ucha. Poprawiło to zdolności odbierania dźwięków przenoszonych przez powietrze, na lądzie. Wielokrotnie pofałdowane płazie zęby przypominają zęby ryb doskonałokostnych (tzw. zęby labiryntowe), podobnie parzyste kości nadoczodołowe na tyle głowy; żadnej z tych struktur nie znaleziono u innego organizmu z królestwa zwierząt.

Pod koniec okresu dewońskiego, 360 milionów lat temu, morza, rzeki i jeziora obfitowały w życie. Na lądzie panowały wczesne rośliny lądowe. Nie było nań kręgowców poza tymi, jak wspomniana ichtiostega, które mogły czasami wychodzić z wody. Uważa się, że kręgowce te na lądzie poruszały się nieporadnie, ciągnąc ciało przednimi kończynami i wlokąc tylną część ciała w podobny sposób, jak czynią to dziś lwy morskie.
W karbonie klimat był ciepły i wilgotny. Lądy porastały mchy, paprocie, skrzypy, w tym kalamity. Istniały rozległe bagna. Oddychające tlenem atmosferycznym stawonogi ewoluowały i zajmowały lądy, dzięki czemu również na lądzie mięsożerne płazy mogły znaleźć obfite źródła pokarmu. Presja selekcyjna na powstawanie i udoskonalanie przystosowań do środowiska lądowego nasiliła się. Na lądzie nie było wtedy innych czworonogów i płazy znajdowały się na szczycie łańcuchów pokarmowych. Zajmowana przez nie nisza ekologiczna była podobna do tej, jaką współcześnie zajmują krokodyle. Większość ówczesnych płazów cechowała się stożkowatą budową ciała, silnym ogonem, posiadała kończyny (przednie i tylne) i worki płucne – mogły więc oddychać powietrzem atmosferycznym. Jako szczytowi drapieżnicy niekiedy osiągały kilka metrów długości. Polowały na wiele rodzajów ryb i karbońskie stawonogi lądowe, wśród których były gatunki cechujące się wielkimi rozmiarami. Cały czas musiały jednak powracać do wody w celu złożenia pozbawionych skorupek jaj. Także dziś większość płazów przechodzi całkowicie wodne stadium larwalne, w którego czasie oddychają skrzelami, jak ich rybi przodkowie. Dopiero rozwój jaj wyposażonych w błony płodowe chroniące zarodek przed wysychaniem umożliwił gadom reprodukcję na lądzie i stopniowo zapewnił im dominację w tym środowisku.
W triasie (250-200 milionów lat temu) gady zaczęły wypierać płazy. Wedle Carrolla ilość rodzin zmniejszała się, osiągając minimum w jurze. Zgodnie z zapisem kopalnym Lissamphibia, jedyna przetrwała grupa zawierająca wszystkie dzisiejsze płazy, mogła oddzielić się od wymarłych grup temnospondyli i lepospondyli pomiędzy karbonem późnym (pensylwan) a triasem wczesnym. Względna rzadkość skamieniałości uniemożliwia wprawdzie możliwość precyzyjnego datowania, jednak niedawne analizy molekularne, bazujące na sekwencjonowaniu wielu loci genowych, sugerują jako czas powstania tej grupy późny karbon/wczesny perm. Do synapomorfii tej grupy zalicza się niektóre cechy zębów (tzw. pedeicellate teeth) i ucha (papillae). Ich najbliższymi krewnymi wedle Wellsa jest grupa temnospondyli z rodziny Dissorophidae czy nadrodziny Dissorophoidea, zawierającą także Branchiosauridae (rodzina ta obejmuje takie rodzje, jak Apateon czy Melanerpeton). Także pogląd o zmniejszeniu się rozmiarów płazów nie został potwierdzony: żyła wtedy liczna grupa płazów tarczogłowych zwana kapitozaurami. Z wyglądu przypominały one współczesne krokodyle. Cechowały się płaskimi, wydłużonymi czaszkami. W przeciwieństwie do większości dzisiejszych płazów nie traciły one w dorosłym życiu linii nabocznej, co sugeruje wodne środowisko życia. Prawdopodobnie polowały w nim na ryby i płazy. Wyróżnia się wśród nich 5 rodzin: prymitywne parotozuchidy i erytrozuchidy, cechujące się zamkniętym wcięciem usznym paracyklotozauridy i cyklotozauridy oraz górujące nad pozostałymi rozmiarami mastodonzauridy o dużych oczodołach. Do największych przedstawicieli tej grupy zalicza się mastodonzaur, osiągający 6 m długości. Grupę tą reprezentują też znaleziska z Polski: Capitosaurus silesiacus, Tatrasuchus kulczyckii, parotozuch, Cyclotosaurus intermedius.

Powstanie i pokrewieństwo ewolucyjne pomiędzy trzema głównymi grupami płazów współczesnych stanowi przedmiot debaty. Analizy filogenetyczne oparte o sekwencje rybosomalnego DNA wskazują na to, że płazy beznogie i ogoniaste są ze sobą bliżej spokrewnione, niż z bezogonowymi. Wydaje się także, że wszystkie 3 główne grupy zróżnicowały się w paleozoiku bądź wczesnym mezozoiku (około 250 milionów lat temu), jeszcze przed rozpadem superkontynentu Pangei, niedługo po oddzieleniu się od ryb mięśniopłetwych. Krótkość tego okresu i szybkość, z jaką przebiegała radiacja ewolucyjna, wiążą się ze względną rzadkością znalezisk skamieniałych prymitywnych płazów. Zapis kopalny wykazuje tutaj duże luki, jednak w 2008 opisano odkrycie Gerobatrachus we wczesnopermskich skałach Teksasu w 2009. Gatunek ten stanowi brakujące ogniwo ewolucji, jeśli chodzi o wiele cech współczesnych bezogonowych, wydaje się łącznikiem pomiędzy wcześniejszymi płazami paleozoiku a ich młodszymi krewnymi. Ten przedstawiciel temnospondyli dzieli z kladem koronnym ogoniastych połączone dystalne kości stępu (baale commune) i guzek na dźwigaczu nazywany tuberculum interglenoideum. Budowa lemiesza łączy go zarówno z płazami ogoniastymi, jak i bezogonowymi. Z tą ostatnią grupą dzieli on również szeroką czaszkę, ułożenie prętowatego kształtu kości podniebiennych, skrócone kręgi przedkrzyżowe, rozmieszczenie paliczków stóp. Pewnymi cechami zębów przypomina współczesne płazy wszystkich 3 rzędów. Analiza molekularna sugeruje, że rozdzielenie się taksonów ogoniastych i bezogonowych wydarzyło się wcześniej, niż na to wskazują dowody paleontologiczne.
Wczesne płazy rozwinęły także inne adaptacje do życia na lądzie, w tym nowe sposoby przemieszczania się. W wodzie poruszały się na sposób rybi, poprzez faliste, z boku na bok, ruchy ciała i ogona. Ale na lądzie potrzebny był zupełnie inny sposób. Ich kręgosłupy, kończyny, obręcze miedniczne i mięśnie musiały być wystarczająco mocne, by unieść ciało nad podłożem. U osobników dorosłych niektórych gatunków nastąpił zanik linii bocznej. Pojawiły się natomiast przystosowania do odbioru bodźców przenoszonych przez powietrze. Płazy na lądzie potrzebowały także nowych mechanizmów regulacji temperatury ciała, by poradzić sobie z fluktuacjami zmiennej temperatury otoczenia. Ponadto w środowisku lądowym wystawiały swą skórę na większe, w porównaniu do środowiska wodnego, dawki szkodliwego promieniowania ultrafioletowego (woda absorbuje promieniowanie UV). W odpowiedzi na to ich skóra zmieniła się. Zwiększyły się jej zdolności ochronne, lepiej zabezpieczała też przed utratą wody.


== Systematyka ==
Naukowy termin "Amphibia" pochodzi ze starożytnej greki od słowa ἀμφίβιος (amphíbios), oznaczającego "dwa rodzaje życia". Składa się on z ἀμφί "oba, wszystkie rodzaje" i βιος znaczącego "życie". Termin służył początkowo jako przymiotnik określający zwierzęta zdolne do życia na lądzie i w wodzie, w tym wydry czy foki. Tradycyjnie wyróżnia się gromadę płazów Amphibia obejmującą wszystkie czworonogi niezaliczane do owodniowców. Tak więc płazy w tym najszerszym znaczeniu (sensu lato) podzielono na 3 podgromady, z których 2 wyginęły. Podział ten prezentuje się następująco
podgromada Labirynthodontia† (zróżnicowana grupa z paleozoiku i wczesnego mezozoiku)
podgromada Leptospondyli† (mała grupa paleozoiczna, czasami włączana do labiryntodontów, może w rzeczywistości być bliżej spokrewniona z owodniowcami, niż z Lissamphibia)
podgromada Lissamphibia (wszystkie współczesne płazy)
rząd Anura (płazy bezogonowe; np. żaby, ropuchy, obecne co najmniej od jury, obecnie 5602 gatunki w 48 rodzinach)
rząd Caudata (płazy ogoniaste; np. traszki, salamandry, obecne co najmniej od jury, obecnie 571 gatunków w 10 rodzinach)
rząd Apoda (płazy beznogie; np. marszczelce, obecne co najmniej od jury, obecnie 190 gatunków w 10 rodzinach).

Rzeczywista liczba gatunków w każdej z grup zależy od przyjętego systemu klasyfikacji taksonomicznej. Dwa najpopularniejsze systemy klasyfikacji płazów to klasyfikacja University of California (Berkeley) zamieszczona na stronie AmphibiaWeb i klasyfikacja herpetologa Darrela Frosta i Amerykańskiego Muzeum Historii Naturalnej, również dostępna w internecie w bazie danych Amphibian Species of the World. Powyżej podane wartości liczby gatunków opierają się na systemie Frosta. Wedle Marthy Crump istnieją obecnie (2009) 174 gatunki płazów beznogich, 571 ogoniastych i 5602 – bezogonowych. Daje to w sumie 6347 gatunków płazów, co stanowi 0,5% wszystkich odkrytych dotąd gatunków zwierząt. W związku z postępem nauki (identyfikacja gatunków kryptycznych) i odkryciami nowych gatunków w naturze w 2008 roku znano już 7044 gatunków płazów.
Klasyfikacje filogenetyczne nie wyróżniają labiryntodontów jako osobnego taksonu, uznając go za parafiletyczny bez zdefiniowanych unikalnych cech, synapomorfii, którego jedynymi wspólnymi cechami są plezjomorfie. Klasyfikacje różnią się w zależności od uznawanej przez autora filogenezy, a także od jego upodobań w użyciu dwóch sposobów definiowania kladów (tzw. stem-based i node-based methods). Tradycyjnie płazy jako gromadę definiuje się jako wszystkie czworonogi ze stadium larwalnym. Grupa obejmująca ostatnich wspólnych przodków wszystkich współczesnych płazów i ich potomków nazywa się z kolei Lissamphibia. Filogeneza płazów ery paleozoicznej nie jest pewna. Lissamphibia mogą więc należeć do jednej z wymarłych grup, np. do temnospondyli (tradycyjnie umieszczanych w podgromadzie labiryntodontów) bądź lepospondyli, a wedle niektórych analiz nawet do owodniowców. Przemawia to za usunięciem przez nomenklaturę filogenetyczną licznych bazalnych dewońskich lub karbońskich przypominających płazy grup, a uznawanych za płazy w systemie linneuszowskim. Taksonomia opierająca się o kladystykę umieszcza je gdzie indziej. Jeśli wspólny przodek płazów i owodniowców należy do Amphibia, czyniłoby to grupę parafiletyczną.
Wszystkie dzisiejsze płazy należą do podgromady Lissamphibia, zazwyczaj uznawanej za klad, czyli zbiór gatunków pochodzących od wspólnego przodka, obejmujący 3 dzisiejsze rzędy (bezogonowe, ogoniaste i beznogie). Zasugerowano, że Caudata powstały oddzielnie z przodka przypominającego temnospondyle, a nawet, że beznogie stanowią grupę siostrzaną zaawansowanych Reptiliomorpha, a więc są bliskimi krewnymi owodniowców. Choć znane są szczątki kilku starszych "pra-żab" o prymitywnych cechach, najstarszym znanym właściwym przedstawicielem grupy bezogonowych jest Prosalirus bitis z dolnojurajskiej formacji Kayenta z Arizony. Anatomicznie wykazuje znaczne podobieństwo do współczesnych płazów bezogonowych. Najstarszy znany przedstawiciel rzędu beznogich to inny gatunek wczesnojurajski, Eocaecilia micropodia, także pochodzący z Arizony. Najwcześniejszy znany płaz ogoniasty nosi nazwę Beiyanerpeton jianpingensis z jury późnej, jego szczątki znaleziono na północnym wschodzie Chin.
Niektórzy specjaliści toczą spór o to, czy uznać skaczące za nadrząd obejmujący rząd bezogonowych, czy też nadać tym ostatnim rangę podrzędu w obrębie rzędu skaczących. Poza tym, choć Lissamphibia podzielono tradycyjnie na 3 rzędy, wymarła rodzina zwierząt przypominających płazy ogoniaste, Albanerpetontidae, umieszczana jest obecnie w Lissamphibia obok nadrzędu Salientia. Co więcej, Salientia obejmuje wedle niektórych wszystkie 3 współczesne rzędy oraz triasowych triadobatracha i czatkobatracha.


== Przegląd ==
Płazy, w odróżnieniu od pozostałych przedstawicieli nadgromady czworonogów, nie posiadają błon płodowych. Z tego względu płazy wymagają do rozrodu środowiska wodnego. Niektóre gatunki wykształciły różne strategie ochrony czy przenoszenia potomstwa w wodnym stadium larwalnym. Nie zamieszkują też mórz z wyjątkiem jednego gatunku zasiedlającego wody słonawe bagien mangrowych (Fejervarya cancrivora). Na lądzie konieczność utrzymania wilgotnej skóry ogranicza ich występowanie do siedlisk wilgotnych.

Najmniejszym z płazów i najmniejszym kręgowcem zarazem jest przedstawiciel rodziny wąskopyskowatych, bezogonowy z Nowej Gwinei o nazwie Paedophryne amauensis. Opisano go w 2012. Osiąga średnio 7,7 mm długości. Należy do rodzaju obejmującego 4 z 10 najmniejszych gatunków płazów. Z kolei największy z żyjących obecnie płazów to dorastająca 1,8 m długości salamandra olbrzymia chińska (Andrias davidianus). Wydaje się jednak mała przy największym płazie wszech czasów, wymarłym dziewięciometrowym prionozuchu, przypominającym krokodyla temnospondylu, zamieszkującym tereny obecnej Brazylii w epoce środkowego permu 270 milionów lat temu. Największym przedstawicielem bezogonowych jest z kolei afrykański goliat płochliwy (Conraua goliath), mierzący 32 cm i ważący 3 kg
Płazy są zmiennocieplne (ektotermiczne). Ich metabolizm przebiega wolno. Przekłada się to na niewielkie potrzeby energetyczne, a więc i na nieznaczną ilość zjadanego pożywienia. Osobniki dorosłe mają gruczoły łzowe i ruchliwe powieki. Większość gatunków ma uszy (patrz sekcja: „Układ nerwowy i narządy zmysłów”). Odbiera nimi wibracje przenoszone przez powietrze bądź podłoże. Posiadają umięśniony język. U wielu gatunków może być on wysuwany z jamy ustnej. Kręgi współczesnych płazów z wyrostkami stawowymi są całkowicie skostniałe. Żebra są zwykle krótkie bądź nie ma ich wcale, mogą być przyrośnięte do kręgów. Skóra zawiera mało keratyny, nie wytwarza łusek, nie licząc łusek charakterystycznych dla ryb u niektórych Apoda. W skórze licznie występują za to gruczoły śluzowe, u niektórych gatunków także gruczoły wytwarzające toksyny. Serce składa się z trzech części: dwóch przedsionków i pojedynczej komory. Występuje pęcherz moczowy. Azotowe produkty przemiany materii usuwane są w postaci mocznika. Większość płazów składa jaja do wody. Wylęgają się z nich larwy, czyli kijanki. Prowadzą one wodny tryb życia. Przechodzą przeobrażenie (metamorfozę), w efekcie którego przybierają kształt dorosłych osobników, które żyją na lądzie. Płazy prowadzą też wymianę gazową przez skórę.


=== Płazy bezogonowe ===

Polski termin "płazy bezogonowe" łączono niekiedy z nazwą Salientia. Ich nazwa naukowa Anura wywodzi się z łaciny od an-, czyli "bez", oraz ze starożytnej greki, gdzie oura oznacza "ogon". Nie posiadają ogona. Zwierzęta te mają silne tylne kończyny trzymane w zgięciu, krótsze przednie łapy, palce spięte błoną pławną bez pazurów. Cechują się też dużymi oczami i wilgotną, gruczołowatą skórą. Stosowane niekiedy określenia: "żaba" (ang. frog) – w stosunku do płazów bezogonowych o skórze gładkiej – i "ropucha" (toad) – dla członków rzędu o skórze brodawkowatej – nie mają nic wspólnego z taksonomią i są od nich liczne wyjątki. Prawdziwymi ropuchami (true toad) są jedynie przedstawiciele rodziny ropuchowatych (Bufonidae).
Przedstawiciele Anura różnią się wielkością. Największy ich przedstawiciel to trzydziestocentymetrowy goliat płochliwy (Conraua goliath) zamieszkujący Afrykę Zachodnią, najmniejszy to wspominany już mierzący 7,7 mm Paedophryne amauensis, występujący na Nowej Gwinei, najmniejszy znany kręgowiec. Choć większość gatunków jest związanych z wodą i siedliskami wilgotnymi, niektóre wyspecjalizowały się w kierunku życia na drzewach albo na pustyniach. Spotyka się je na całym świecie z wyjątkiem obszarów polarnych i mórz.
Anura dzielą się na 3 podrzędy, jednak pokrewieństwo pomiędzy nimi pozostaje niejasne. Podrząd Archaeobatrachia zawiera 4 rodziny prymitywnych płazów bezogonowych: Ascaphidae, kumakowate (Bombinatoridae), ropuszkowate (Discoglossidae) i Liopelmowate (Liopelmatidae) (niektórzy autorzy przypuszczają, że podrząd ten jest parafiletyczny). Większe zaawansowanie ewolucyjne wykazują Mesobatrachia, wśród których umieszcza się 6 rodzin. Zaliczają się doń ryjące w ziemi Megophryidae, grzebiuszkowate (Pelobatidae), nurzańcowate (Pelodytidae), Scaphiopodidae i Rhinophrynidae, a oprócz nich obligatoryjnie wodne grzbietorodowate (Pipidae). Posiadają pewne cechy pośrednie pomiędzy pozostałymi podrzędami. Pozostałe rodziny płazów należą do najliczniejszego z podrzędów, Neobatrachia. Zaliczają się tu najpospolitsze gatunki. Aż 96% z ponad 5000 współcześnie żyjących gatunków Anura to właśnie Neobatrachia.


=== Płazy ogoniaste ===

Rząd płazy ogoniaste nazywany jest naukowo Caudata. Termin wywodzi się z łacińskiego słowa cauda oznaczającego "ogon". Terminem Urodela określa się takson obejmujący ich wszystkich obecnie żyjących przedstawicieli. To przypominające pokrojem ciała jaszczurki zwierzęta o wydłużonym ciele. Wymieniona cecha należy jednak do symplezjomorfii, a Caudata nie są bliżej spokrewnione z jaszczurkami, niż ze ssakami. Caudata nie mają pazurów ani łusek na skórze, gładkiej bądź pokrytej guzkami. Posiadają ogon, zazwyczaj spłaszczony bocznie, często wyposażony w płetwę. Największa jest salamandra olbrzymia chińska (Andrias davidianus). Odnotowano osobniki osiągające 1,8 m długości. Najmniejsze rozmiary ma Thorius pennatulus z Meksyku. Rzadko przekracza 20 mm długości. Caudata występują na dużych obszarach Holarktyki na półkuli północnej. Rodzina bezpłucnikowatych (Plethodontidae) spotykana jest również w Ameryce Środkowej i Południowej na północ od Niziny Amazonki. Członkowie kilku rodzin ogoniastych wykazują neotenię. Niekiedy w ogóle nie kończą metamorfozy lub też osobniki dorosłe przejawiają pewne cechy larwalne. Większość przedstawicieli ogoniastych mierzy mniej niż 15 cm długości. Mogą prowadzić lądowy bądź wodny tryb życia, jak również spędzać po części roku w obu tych środowiskach. Na lądzie zazwyczaj spędzają dzień ukryte pod kamieniami czy kłodami drewna lub w gęstej roślinności. Wychodzą wieczorem i nocą, by żerować na dżdżownicach, owadach i innych bezkręgowcach.

Podrząd Cryptobranchoidea obejmuje prymitywne Caudata. Ich skamieniałości, do których należą szczątki ponaddwumetrowej długości, znaleziono w Ameryce Północnej, Europie i Azji. Najstarsze z nich, północnoamerykańskie, datuje się na paleocen. Wśród form żyjących obecnie skrytoskrzelnych wymienia się jedynie 3 gatunki: salamandrę olbrzymią chińską (Andrias davidianus), salamandrę olbrzymią japońską (Andrias japonicus) i diabła błotnego (Cryptobranchus alleganiensis) z Ameryki Północnej. Te duże płazy zachowują pewne cechy larwalne w stadium dorosłym. Ich oczu nie okrywają powieki, a szpary skrzelowe nie zanikają. Unikalną cechę stanowi zdolność do ssania, obniżanie lewej bądź prawej części żuchwy. Samce kopią gniazda i zachęcają samice do złożenia w nich sznurów jaj, których potem pilnują. Oddychając płucami, prowadzą też wymianę gazową przez liczne fałdy ich cienkiej skóry, której naczynia włosowate biegną płytko pod powierzchnią. Ich bliskimi krewnymi są kątozębne (Hynobiidae), 50-60 gatunków zgrupowanych w 8-10 rodzajach. Zamieszkują Azję poza jednym gatunkiem żyjącym w europejskiej części Rosji. Osobniki dorosłe mają powieki, nie zachowują szpar skrzelowych.
Podrząd Salamandroidea zawiera ewolucyjnie zaawansowane Caudata. Różnią się od poprzednio opisanego zrośniętymi kośćmi prearticular bones w żuchwie, jak również obecnością zapłodnienia wewnętrznego. U salamandrowatych samiec pozostawia pakiet nasienia, spermatofor. Jego wybranka podnosi go i umieszcza w swej kloace, gdzie je przechowuje, zanim złoży jaja (skrzek). Najliczniejsza rodzina tego podrzędu to bezpłucnikowate (Plethodontidae), nieposiadające płuc. Zalicza się tutaj 60% gatunków płazów ogoniastych. Rodzina salamandrowatych obejmuje właściwe salamandry. W odniesieniu do niektórych jej członków z podrodziny Pleurodelinae stosuje się miano traszki.
Trzeci podrząd, Sirenoidea, zawiera tylko 4 gatunki zaliczane do rodziny syrenowatych. Przypominają pokrojem ryby z rzędu węgorzokształtnych. Są to zwierzęta wodne. Ich przednie kończyny uległy znacznej redukcji, a tylne w ogóle nie występują. Wydaje się, że zapłodnienie jest zewnętrzne, bowiem syreny nie mają gruczołów kloakalnych, którymi samce salamandrowatych tworzą spermatofory, samice zaś nie dysponują zbiornikami nasiennymi do przechowywania spermy. Jednakowoż jaja składane są pojedynczo, a behawior nie sprzyja zapłodnieniu zewnętrznemu.


=== Płazy beznogie ===

Rząd płazy beznogie nazywa się naukowo Gymnophiona od greckich słów gymnos znaczącego "nagi" i ophis oznaczającego węża bądź Apoda od łacińskiego przedrostka a- znaczącego "bez" i greckiego poda oznaczającego "nogi". Obejmuje długie, cylindryczne, beznogie stworzenia przypominające z wyglądu węże bądź pierścienice. Osobniki dorosłe osiągają długość od 8 do 75 cm z wyjątkiem Caecilia thompsoni dorastającej do 150 cm. Ich skóra ma dużą ilość poprzecznych fałdów, a u niektórych gatunków zawiera niewielkie osadzone w niej łuski skórne. Szczątkowe oczy pokrywa skóra. Odbierają one prawdopodobnie jedynie różnice w natężeniu światła. Para krótkich czułków za oczami może się wydłużać. Stanowią one narząd zmysłów czucia i węchu. Większość płazów beznogich żyje pod ziemią, drążąc w wilgotnej glebie, w zgniłym drewnie czy pod ściółką. Niektóre prowadzą wodny tryb życia. Większość gatunków składa jaja pod ziemią. Wylęgające się larwy zmierzają do pobliskich zbiorników wodnych. Inne gatunki wysiadują jaja, a larwy przechodzą metamorfozę, zanim się jeszcze wyklują. Kilka gatunków jest jajożyworodna – podczas pobytu w jajowodach żywią się one wydzieliną gruczołów. Gymnophiona zamieszkują tropikalną Afrykę, Azję, Amerykę Południową i Środkową.


== Anatomia i fizjologia ==


=== Skóra ===

Pokrycie ciała obejmuje pewne elementy typowe dla kręgowców lądowych, jak obecność wysoce zrogowaciałych warstw zewnętrznych, odnawiających się okresowo w procesie linienia kontrolowanym przez przysadkę i tarczycę. Miejscowe zgrubienia, często zwane brodawkami, występują pospolicie, np. u ropuchowatych. Warstwa zewnętrzna podlega okresowemu zrzucaniu w mniejszym bądź większym stopniu w jednym kawałku, w przeciwieństwie do ptaków czy ssaków, zrzucających skórę w płatach. Płazy często zjadają swą starą skórę. Wyjątek stanowią płazy beznogie. Wytwarzają one zbudowane z kolagenu i zmineralizowane łuski skórne osadzone w skórze właściwej, pomiędzy fałdami. Podobieństwo do łusek ryb kostnych jest jednak w znacznej mierze powierzchowne. Jaszczurki i niektóre płazy bezogonowe mają nieco podobne osteodermy tworzące kostne depozyty w skórze właściwej, nie są to jednak cechy homologiczne a analogiczne, powstałe w wyniku konwergencji. Podobne struktury powstały niezależnie w różnych liniach kręgowców.

Skóra płazów przepuszcza wodę. Bierze także udział w wymianie gazowej. Pozwala to dorosłym płazom oddychać bez wynurzania się na powierzchnię wody, a nawet trwać w stanie hibernacji na dnie zbiornika. By zabezpieczyć cienką i delikatną skórę przed wysychaniem, Amphibia wytworzyły gruczoły śluzowe, głównie na głowie, grzbiecie i ogonie. Struktury te produkują wydzieliny utrzymujące powłokę ciała wilgotną. Poza tym wiele gatunków posiada ziarniste gruczoły tworzące niesmaczne lub toksyczne substancje. Niektóre płazie toksyny mogą nawet spowodować zgon człowieka. Główne gruczoły produkujące toksyny, gruczoły przyuszne, czyli parotydy, wytwarzają neurotoksynę zwaną bufotoksyną. Leżą one za uszami bądź wzdłuż grzbietu przedstawicieli rzędu bezogonowych, za oczami przedstawicieli rzędu ogoniastych lub na górnej powierzchni ciała płaów beznogich. Z uwagi na obecność dużych worków limfatycznych skóra Anura słabo przylega do ciała.
Kolor skóry płazów zależy od trzech warstw komórek zawierających pigment, zwanych chromatoforami. Wspomniane 3 warstwy składają się z usytuowanych najgłębiej melanoforów, leżących pośrodku guanoforów, bogatych w ziarnistości i produkujących niebieskozielony barwnik, oraz lipoforów tworzących najbardziej powierzchowną warstwę żółtą. Inny podział mówi o melanoforach, ksantoforach (żółte), erytroforach (czerwone), leukoforach (białe), cyjanoforach (niebieskie) i irydoforach (srebrzyście lśniące kryształtki guaniny). Osobniki wielu gatunków potrafią zmieniać barwę. Przemianę rozpoczyna hormon wydzielany przez przysadkę. Inaczej, niż u ryb kostnych, układ nerwowy nie kontroluje zmiany koloru bezpośrednio. Zmiana następuje też wolniej, niż u ryb. Jaskrawe ubarwienie oznacza, że zwierzę jest toksyczne, ostrzega przed tym drapieżniki. Często występuje też ubarwienie maskujące, zielone u żab zielonych, brunatne i płowe u żaby moczarowej czy ropuchy paskówki. Niekiedy spotyka się też albinosy, czyli osobniki pozbawione ciemnego barwnika. Jest to u płazów cecha dziedziczona recesywnie, związana z brakiem w skórze czarnego barwnika (melaniny). Występuje na przykład u traszki zwyczajnej, helweckiej, iberyjskiej czy karpackiej. Z drugiej strony nadmiar tego barwnika określa się melanizmem. Stopień melanizmu rośnie wraz z szerokością geograficzną, czego dowiodły badania przeprowadzone na populacjach żaby trawnej. U tego gatunku na barwę ciała duży wpływ wywoera środowisko życia. Osobniki melanistyczne żyją na dużych szerokościach geograficznych, jak też na dużych wysokościach. Poza tym starsze osobniki mają w skórze więcej melaniny, niż młodsze. W przeciwieństwie do innych zwierząt (gady, ptaki, ssaki) poziomu melanizmy nie można wytłumaczyć u tego gatunku sekwencją DNA kodującą melanokortynę 1. Nie wyklucza się jednak, że jest to cecha poligenowa.


=== Szkielet i poruszanie się ===
Szkielet płazów jest strukturalnie homologiczny ze szkieletami innych czworonogów, występując w licznych wariacjach. Kości cechują się dużym udziałem przestrzeni pustych i przez to niewielką masą. Układ kostno-mięśniowy jest silny, by wesprzeć głowę i ciało. Kręgi łączą się ze sobą poprzez zachodzące na siebie wyrostki. Dobrze rozwinięta obręcz miednicza wiąże się z kręgosłupem parą żeber krzyżowych. Kość biodrowa opada w kierunku przednim i ciało zwierzęcia znajduje się bliżej podłoża, niż w przypadku ssaków.
Szkielet ten wyróżnia się dużą ilością chrząstki. U ropuszkowatych czy grzebiuszkowatych nie dochodzi do kostnienia głów kości długich przez całe życie płaza.
Czaszkę określa się jako płaską i szeroką, szczególnie w okolicy potylicznej. Łączy się ona z kręgosłupem, dokładniej z pierwszym kręgiem odcinka szyjnego, dzięki dwóm kłykciom potylicznym. Jest to połączenie nieruchome, znacznie ogranicza to ruchy głowy. Obrotnik (specjalny drugi kręg szyjny) nie występuje. Kostnienie czaszki przebadano dokładnie u nielicznych gatunków, między innymi u kumaka dalekowschodniego. Zaobserwowano różnice międzyosobnicze pomiędzy kolejnością kostnienia poszczególnych kości. Etapu kostnienia czaszki nie można też wywnioskować ze stadium rozwoju larwy. Zdarza się, że osobnik morfologicznie bardziej rozwinięty ma mniej kości, niż słabiej rozwinięty. Występują też różnice pomiędzy poszczególnymi rodzinami płazów. Różnice sięgają też ilości kości spotykanych u dorosłych płazów. Kumak ma ich 17, podczas gdy żaba czy ropucha mają ich 18. U kumaka nie występuje kość podniebienna ani strzemiączko, posiada on za to niespotykaną u innych płazów kość interfrontal.
Kręgi określa się jako dwuwklęsłe, proceliczne bądź opistoceliczne. Odcinek krzyżowy zazwyczaj obejmuje pojedynczy kręg.

Płazy, za wyjątkiem przedstawicieli rzędu beznogich i klika gatunków Caudata o zredukowanych kończynach, posiadają 4 kończyny. U większości płazów dłoń kończy się czterema placami, a stopa – pięcioma. Nie występują pazury. Niektóre płazy ogoniaste wykazują mniejszą liczbę palców. Amfiumowate to przypominające z wyglądu węgorza zwierzęta o niewielkich, krótkich i grubych łapach. Syrenowate to z kolei wodne Caudata o krótkich i grubych przednich kończynach, niemające tylnych łap. Przedstawiciele płazów beznogich ryją w ziemi, podobnie jak to czynią dżdżownice. Strefy skurczów mięśni przesuwają się wzdłuż ciała. Na powierzchni bądź w wodzie poruszają się poprzez faliste ruchy ciała z boku na bok.
U Anura tylne kończyny są większe od przednich; szczególnie widoczne jest to u gatunków, których głównym sposobem poruszania się jest skakanie bądź pływanie. U gatunków poruszających się w sposób kroczący oraz u biegających tylne kończyny nie są aż tak wielkie. Zwierzęta ryjące mają zwykle krótkie łapy i szerokie ciała. Stopy przystosowały się do trybu życia. Wykształciły błonę pławną przydatną przy pływaniu, szerokie przylgi na opuszkach służące wspinaczce lub skeratynizowane guzki na tylnych łapach ułatwiające kopanie. Przedstawiciel grupy bezogonowych bowiem kopią w glebie tyłem. Samce mają na spodniej stronie dłoni modzele godowe, którymi przytrzymują samice. Z kolei modzele piętowe występują u obu płci. U większości Caudata kończyny są krótkie, w większym bądź mniejszym stopniu tej samej długości, wyrastające z tułowia pod właściwym kątem. Lokomocja na lądzie polega na chodzie. Ogon często kołysze się z boku na bok. Służy też jako podpora, zwłaszcza w czasie wspinaczki. W normalnym chodzie tylko jedna noga jednocześnie jest wysuwana do przodu. Ten sposób poruszania się został odziedziczony po przodkach, rybach mięśniopłetwych. Caudata z rodzaju Aneides i niektóre bezpłucnikowate wspinają się na drzewa i cechują się długimi kończynami, dużymi opuszkami palców, jak też chwytnym ogonem. Ogon wodnych przedstawicieli rzędu ogoniastych i kijanek Anura wyposażony jest w płetwę grzbietową i brzuszną. Ciało wprawia się w ruch poprzez boczne skręty, za pomocą których odpycha się od wody. Dorosłe płazy bezogonowe nie mają ogonów, ogony beznogich są bardzo krótkie.
Przedstawiciele jednej z rodzin płazów bezogonowych, nogolotkowatych, posiedli również umiejętność lotu ślizgowego. Wykorzystują one błony między palcami kończyn jako płaszczyzny nośne w trakcie lotu ślizgowego. Najsłynniejszemu z należących do niej gatunków, żabie latającej (Rhacoporus reinwardtii) z Jawy, wybitny polski zoolog Michał Siedlecki poświęcił monografię.
Ponieważ zwierzęta te są zmiennocieplne, stopień ich aktywności wiąże się z temperaturą otoczenia. W niskiej temperaturze stają się nieaktywne.


=== Układ krwionośny ===

Układ krwionośny różni się u postaci larwalnych i dorosłych. Krążenie u kijanek przypomina to spotykane u ryb. Dwujamowe serce pompuje krew przez skrzela, gdzie ulega ona utlenowaniu (pobiera tlen). Następnie zaopatruje weń ciało, po czym wraca do serca. Występuje więc pojedynczy obieg krwi. Dorosłe zwierzę, zwłaszcza reprezentant Anura, traci swe skrzela, rozwijając płuca. Ich serce składa się z trzech jam: dwóch przedsionków i pojedynczej komory. Gdy zaczyna się skurcz komory, odtlenowana (uboga w tlen) krew przepływa tętnicą płucną do płuc. Kontynuując skurcz, mięsień przepycha krew do reszty ciała. Anatomia komory minimalizuje mieszanie się krwi dwóch obiegów (odtlenowanej z utlenowaną), jednak go nie eliminuje.


=== Układ nerwowy i narządy zmysłów ===


==== Ośrodkowy układ nerwowy ====
Układ nerwowy płazów zbudowany jest według tego samego ogólnego planu, jak w przypadku innych kręgowców. Mózg płazów pozostaje jednak na niskim poziomie rozwoju. Jest mniej skomplikowany, mniejszy (w stosunku do rozmiarów całego ciała) i występuje w nim mniej struktur, takich jak jądra, niż nie tylko u gadów, ssaków, ptaków, ale też u rekinów czy ryb doskonałokostnych. Obejmuje mózgowie, rdzeń kręgowy i nerwy obwodowe. Morfologicznie i funkcjonalnie przypomina mózg ryby, szczególnie przodomózgowie porównuje się z homologiczną strukturą koleniokształtnych, wielopłetwcowatych czy mięśniopłetwych. Najbardziej złożoną budową cechuje się mózg płazów bezogonowych. Obejmuje przodomózgowie, śródmózgowie, móżdżek, rdzeń przedłużony.
Przodomózgowie nawet z pominięciem opuszek węchowych u Rana czy Bufo obejmuje 40% masy mózgu, u Caudata nawet więcej – u Ambystoma 56%. Składa się z kresomózgowia i międzymózgowia. Kresomózgowie składa się z dwóch półkul. Półkule te dzieli się na części grzbietową (pallium) i brzuszną (subpallium), a te z kolei na boczne i przyśrodkowe. Pallium podzielono na grzbietowe, boczne i przyśrodkowe. Uznawano, że części te odpowiadają różnym korom występującym u gadów (bocznej, grzbietowej, przyśrodkowej), a u ssaków korze gruszkowatej, hipokampalnej i pozostałej jej części. Obecnie powątpiewa się w tą tezę, zwłaszcza w przypadku części grzbietowej. O ile panuje zgoda co do homologii pomiędzy przyśrodkową korą gadów a częścią ssaczego hipokampa, z uwagi na pewne różnice w wypustkach nerwowych u płazów homologia taka nie jest już oczywista. W brzusznej części półkul znajdują się jądra przegrody, w bocznej części subpallium leży prążkowie. W ogonowej części prążkowia leżą komórki homologiczne z częściami ciał migdałowatych u ptaków czy ssaków, oddające włókna zmierzające do podwzgórza i pnia mózgu. Do przodu od bocznego pallium znajdują się opuszki węchowe, podczas gdy układ ciała migdałowatego leży w obrębie kresomózgowia ogonowo. Homologia obecnych w nich struktur z podobnymi występującymi u innych kręgowców stanowi przedmiot debaty. Różne elementy przodomózgowia przetwarzają dane wejściowe. Na przykład płat węchowy bierze udział w obróbce informacji pochodzących z węchu (duża część kresomózgowia zajmuje się obróbką bodźców węchowych, w tym pallium przyśrodkowe, choć przyjmuje ono również bodźce innych modalności płynące ze wzgórza, boczna część pallium, posiadająca połączenia z opuszkami węchowymi oraz brzuszna część półkul), a kora wzrokowa – ze wzroku. Kora odpowiada za uczenie się i steruje zachowaniem. Struktury występujące u płazów nie muszą pełnić tych samych funkcji, co odpowiadające im struktury ssaków. Zasadniczą różnicą jest też brak kory nowej, obszarem homologicznym do niej wydaje się grzbietowa część pallium. W obrębie międzymózgowia wyróżnia się epithalamus, gdzie leżą jądra uzdeczki, wzgórze przetwarzające informacje ze zmysłów innych niż węch i podwzgórze, które z kolei łączy się z przysadką i sprawuje kontrolę nad wydzielaniem.
Śródmózgowie u Rana czy Bufo zajmuje 21% mózgu, u Ambystoma zaledwie 7%. Składa się z dwóch głównych części. Tectum leży grzbietowo, a tegmentum brzusznie. W tectum występują obszary związane ze zmysłem wzroku i słuchu (torus semicircularis), służące integracji dochodzących sygnałów. Wilczynski zwraca tutaj uwagę na różnice pomiędzy różnymi rzędami płazów. U płazów bezogonowych obszary te są dobrze rozwinięte, mówi się nawet o płatach, w przeciwieństwie do przedstawicieli rzędów beznogich i ogoniastych. W tegmentum znajdują się niektóre jądra nerwów czaszkowych. Śródmózgowie uznaje się niekiedy za największą i „najwyższą” część mózgowia płazów, co spotyka się z krytyką uzasadnioną pomiarami.
Pasmowaty móżdżek leży do przodu od rdzenia przedłużonego. Móżdżek u płazów osiąga rozmiary mniejsze, niż u jakichkolwiek innych kręgowców za wyjątkem bezżuchwowców. Stanowi ośrodek odpowiedzialny za koordynację mięśniową.
Rdzeń przedłużony stanowi najniższy region mózgowia, leżący za móżdżkiem. Znajdują się w nim jądra związane z odbiorem wrażeń ze zmysłów słuchu, równowagi i linii bocznej. Kontroluje czynności części narządów, jak akcja serca czy oddychanie.
Mózg wysyła sygnały przez rdzeń kręgowy i nerwy obwodowe, regulując aktywność reszty ciała. Z mózgu, głównie z jego pnia, wychodzą pary nerwów czaszkowych. Nerw I (węchowy) i II (wzrokowy) przekazują bodźce odbierane przez odpowiednie zmysły. Nerwy III, IV i VI unerwiają ruchowo gałkę oczną. Nerw V (trójdzielny), pokaźnych rozmiarów, prowadzi zarówno włókna czuciowe, jak i ruchowe, podobnie jak niewielki nerw VII (twarzowy). Nerw VIII (statoakustyczny) znów wiąże się z odpowiednim zmysłem, podobnie jak nerwy umożliwiające działanie linii bocznej. Nerwom IX i X (błędnemu) odpowiadają pewne grupy włókien nerwowych, wychodzące ze środkowo-ogonowej części rdzenia przedłużonego i kierujące się głównie do krtani i języka. W pobliżu początku włókien nerwu X wychodzi też z jądra leżącego w szyjnej części rdzenia kręgowego nerw XI (dodatkowy). Nerw XII (podjęzykowy) wedle części specjalistów nie istnieje, choć obecne jest jego jądro. Odpowiadające mu włókna nerwowe uznaje się niekiedy za pierwszy nerw rdzeniowy.
Rdzeń kręgowy leży w grzbietowej części ciała. Wykazuje segmentowanie. Wychodzą z niego parzyste korzenie nerwów rdzeniowych: grzbietowe, czyli czuciowe, i brzuszne – ruchowe. Ich ilość różni się u różnych płazów. U dorosłych Anura występuje ich zwykle 10-11 par. U dorosłych przedstawicieli dwóch pozostałych rzędów współczesnych płazów jest ich więcej, podobnie jak u larw, które tracą ogon, jak i wykształcają kończyny, co wymaga kondensacji i reorganizacji segmentów rdzenia.
Szyszynka, u człowieka znana z regulacji rytmu snu i czuwania, u płazów uchodzi za miejsce syntezy hormonów zaangażowanych w hibernację i estywację. Temperatura ciała wpływa na właściwości błony biologicznej, a więc na funkcjonowanie układu nerwowego.


==== Narządy zmysłów ====
Kijanki zachowują linię boczną, którą odziedziczyły po swych rybich przodkach, jednakże dorosłe osobniki lądowe większości gatunków jej nie mają. Pewne płazy beznogie posługują się elektrorecepcją. Pozwala im ona lokalizować obiekty wokół nich, gdy przebywają zanurzone w wodzie.
Ucho płazów ogoniastych i beznogich ustępuje poziomem rozwoju uszom bezogonowych, gdyż zwierzęta te normalnie nie komunikują się ze sobą poprzez dźwięki. Ich zmysł słuchu określa się jako rozwinięty dobrze, ale słabiej, niż u Anura, u których błona bębenkowa często jest widoczna. Uszy Anura rozwinęły się więc dobrze. Co prawda ucho zewnętrzne nie istnieje, ale duża okrągła błona bębenkowa leży na powierzchni głowy zaraz za okiem. Wibracje czy też dźwięki transmitowane są przez pojedynczą kość, odpowiadającą strzemiączku, do ucha wewnętrznego. Tą drogą usłyszeć można jedynie dźwięki o wysokiej częstotliwości, taką też charakterystykę mają głosy wydawane podczas godów. Dźwięki o niskiej częstotliwości płazy odbierają w inny sposób. Papilla amphibiorum (dosłownie "brodawka płazów") to również leżąca w uchu wewnętrznym kępka wyspecjalizowanych komórek rzęsatych zdolnych do detekcji niższych dźwięków. Inną cechą, unikalną dla płazów, jest obecność układu kolumienka-wieczko przylegającego do torebki słuchowej, zaangażowanego w transmisję dźwięków drogą powietrzną i drgań podłoża.
Pierwszym etapem powstawania oka u larwy jest pierwotny pęcherzyk. W jego wewnętrznej warstwie gromadzi się barwnik. Wyodrębniają się dwie warstwy komórek. Następnie pęcherzyk wydłuża się w kierunku grzbietowym. Ściana przednia, z której rozwija się zewnętrzna część kielicha ocznego, wydaje się cieńsza i bardziej rozciągnięta od tylnej. Na kolejnym etapie pogrubieniu ulega ektoderma pokrywająca pęcherzyk oczny. Tworzy się z niej płytka soczewki. Przednia ściana staje się tymczasem coraz cieńsza. Z kolei ściana tylna ulega spłaszczeniu. Komórki dzielące się ograniczają się do pojedynczej warstwy, wyściełającej pęcherzyk od środka. Przeistoczą się one w zewnętrzną warstwę siatkówki. W końcu ze wspomnianej ektodermy powstaje trójwarstwowa soczewka. Obejmuje ona niepigmentowaną płytkę (lens plate) ulokowaną wewnętrznie, część pośrednią i pigmentowany nabłonek pokrywający ją od zewnątrz. Tworzy się kielich oczny, który dalej wydłuża się. Zmienia się połączenie soczewki z naskórkiem, jak też upakowanie komórek nabłonka barwnikowego w sąsiedztwie siatkówki. Pojawia się zróżnicowanie w ilości barwnika w siatkówce (w centrum jest go mniej niż na obwodzie). W końcu soczewka oddziela się od naskórka. W centrum siatkówki dadzą się dostrzec duże komórki zwojowe. Leżą one na jej warstwie wewnętrznej. Z kolei w warstwie zewnętrznej w centrum zanikają mitozy, utrzymujące się dłużej na obwodzie, która to część siatkówki wzrasta w kierunku soczewki, tworzącej w następnym etapie pęcherzyk. W otoczeniu komórek zwojowych dojrzeć można pewne włókniste struktury. Wytwarzają się warstwy siatkówki, a jej komórki tracą całe zasoby żółtka. Pigment znika z zewnętrznej warstwy rogówki. Wytwarza się równik soczewki. Coraz lepiej widać tęczówkę. Oka kijanki nie okrywa powieka. Do metamorfozy będzie już tylko rosło dzięki podziałom komórkowym. Podczas przeobrażenia rogówka przyjmuje kształt bardziej kopulasty, soczewka ulega spłaszczeniu, rozwijają się powieki i związane z nimi gruczoły. U większości płazów występuje nieruchoma powieka górna, w rzeciwieństwie do ruchomej dolnej. Oko to umożliwia widzenie barwne i postrzeganie głębi ostrości. Akomodacja zachodzi poprzez przesuwanie soczewki, umożliwiając widzenie ostre na odległość 2 m. W siatkówce znajdują się zielone pręciki zdolne do odbioru szerokiego zakresu fal. U przedstawicieli rzędu ogoniastych zarówno soczewka, jak i siatkówka podlegają regeneracji. Sądzono, że płazy bezogonowe tracą tą zdolność wraz z metamorfozą. Doniesiono jednak o odtworzeniu się siatkówki i soczewki u dorosłych platan szponiastych. Nowa siatkówka może powstać z komórek nabłonka barwnikowego poprzez odróżnicowanie oraz z komórek macierzystych części rzęskowej. Z siatkówki informacje przekazywane są przez nerw wzrokowy"nerwy wzrokowe. Większość włókien ulega skrzyzowaniu, niektóre neurony kończą się wcześniej.
Płazy są pierwszą grupą czworonogów, u których pojawił się narząd Jacobsona. Dokładniej przebadano go na przykładzie traszki zwyczajnej. Stanowi on parzyste zagłębienie wyścielone nabłonkiem węchowym. Być może magazynuje on cząsteczki substancji zapachowych, które dostają się doń przez jamę nosową, odbierając bodźce nawet wtedy, gdy zapach rozejdzie się już. U przedstawicieli rzędu bezogonowych, na przykład u ropuchy szarej, chodzi o oddzielne zagłębienie również wysłane nabłonkiem typu węchowego, łączące się z jamą nosową cienkim, mierzącym 18,5 μm średnicy przewodem. Wskazuje to na niewielką ilść substancji zapachowej, która może dostać się do narządu.
U płazów żyjących w wodzie (larwy i dorosłe Caudata wodne, także tych powracających do wody po etapie życia na lądzie np. Notopthtalmus, a z Anura u grzbietorodowatych) występuje linia boczna, przebiegająca od głowy wzdłuż ciała. Receptory rozmieszczone są w niewielkich grupkach bądź pojedynczo, jak u Siren.


=== Układ pokarmowy ===

Wiele płazów łapie swą zdobycz poprzez wyrzucenie z jamy ustnej wydłużonego języka o lepkim końcu. Następnie język jest wciągany do jamy ustnej, a zdobycz chwytana jest szczęką i żuchwą. Niektóre płazy wykorzystują bezwładność w celu ułatwienia połknięcia zdobyczy: zwierzę wykonuje powtarzające się, ostre szarpnięcia głową do przodu, powodujące ruch pokarmu w tył na skutek bezwładności. Większość płazów połyka swą zdobycz w całości, nie gryząc jej zbytnio. Wiąże się to z dużą objętością żołądka. Krótki przełyk wyściełają rzęski pomagające w transporcie żywności do żołądka. Produkowany przez gruczoły jamy ustnej i gardła śluz ułatwia pasaż. Żołądek produkuje enzym zwany chitynazą, biorący udział w trawieniu chitynowych powłok ciała stawonogów.
Płazy mają trzustkę, wątrobę i pęcherzyk żółciowy. Wątroba, zwykle duża, składa się z dwóch płatów. Jej rozmiary determinuje pełniona przez nią funkcja magazynowania glikogenu i tłuszczu. Może się zmieniać z porą roku w związku z magazynowaniem bądź zużywaniem zapasów. Tkanka tłuszczowa stanowi inny ważny rezerwuar energii. Leży w obrębie brzucha, pod skórą i, u niektórych przedstawicieli rzędu ogoniastych, w ogonie.


=== Układ moczowy ===
Rodzajem świetnie nadającym się do badań nad rozwojem układu moczowego jest Xenopus. W rozwoju układu moczowego występuje tworzące się z mezodermy pośredniej przednercze. Nefron tworzący ten parzysty narząd jest prosty. Można w nim wyróżnić kłębuszek, prowadzący filtrację dzięki sieci naczyń krwionośnych, powstający z trzewnej części mezodermy pośredniej, kręty kanalik powstający z somatycznej części mezodermy pośredniej, obfitujący w transportery molekularne, i przewód. Trzy urzęsione ujścia kanalika (nephrostomes) prowadzą do celomy. W tym prymitywnym nefronie kłębuszek i kanalik nie są jeszcze połączone. Ultrafiltrat z kłębuszka trafia do wtórnej jamy ciała, z której odbierają go trzy parzyste ujścia kanalika, usuwającego z niej niepotrzebne substancje. W końcu trafiają one do wspólnego przewodu, by opuścić organizm przez kloakę. Z uwagi na wodny tryb życia larwy płazów wydzielają amoniak w dużym rozcieńczeniu, także te ureoteliczne po metamorfozie. Pomimo prostej budowy przednercze spełnia taką samą funkcję, jak nefrony zwierząt o lepiej rozwiniętych układach moczowych.
W powstawaniu przednerca uczestniczą między innymi geny kodujące czynnik transkrypcyjny Pax8, białko Xlim-1, anneksynę IV, jak też geny x-WT1, Xpax8/2, Xlim-1enR, GR-Su(H)VP16, GR-Su(H)DBM, GR-notch ICD, XCIRP-1, Xwnt-4, XC3H-3b, Xlmx-1b.
Parzysta nerka leży grzbietowo, przy górnej granicy jamy ciała. Spełnia ona wiele różnych, niekoniecznie związanych ze sboą funkcji. Filtruje ona krew z odpadów metabolicznych, zwłaszcza związków azotowych. Prowadzi resorbcję zwrotną niektórych przefiltrowanch substancji, jak glukoza. Bierze udział w regulacji równowagi jonowej i kwasowo-zasadowej organizmu.
Larwy i większość dorosłych płazów o wodnym trybie życia wydalają azot w postaci amoniaku rozpuszczonego w dużych ilościach rozcieńczonego moczu. Dobrze nawodniony płaz zdolny jest do produkcji tak dużych ilości moczu z uwagi na znaczny GFR (spadek GFR jest jednym z pierwszych skutków odwodnienia płaza) i dużą zdolność kanalików do prowadzenia resorbcji zwrotnej. Natomiast formy lądowe, jakkolwiek posiadające jeszcze wyższy GFR od wodnych, zmuszone w większym stopniu do oszczędzania wody, wydalają mniej toksyczny mocznik. Ten pradoks tłumaczy się tym, że w przeciwieństwie do płazów wodnych mogą one polegać głównie na nerkach w kwestii wydalania produktów metabolizmu azotu. Formy wodne wykorzystują do tego głównie skórę. Poza tym również kanaliki nerkowe mogą resorbować wodę, za co odpowiada hormon antydiuretyczny (choć w stopniu znacznie mniejszym, niż ssaki). Ciśnienie osmotyczne w kanaliku proksymalnym (gdzie wchłanianiu zwrotnemu ulega 40% wody) nie różni się od osoczowego, resorpcja w kanaliku proksymalnym przebiega więc w sposób izoosmotyczny. Wchłanianiu ulegają w nim m.in. glukoza czy fosforany. U bezogonowych wydziela on także mocznik. Resorbcja zwrotna zachodzi także w kanaliku dalszym, który wytwarza również i wydala amoniak. U żyjących w wodzie przedstawicieli rzędu ogoniastych w sumie odzyskiwane jest 90-96% jonów chlorkowych i sodowych, nieco mniej potasu. Płazy nie wykształciły zdolności wytwarzania moczu hipertonicznego względem osocza (pojawia się ona dopiero u ptaków czy ssaków). U kilku rodzin wykryto też inne hormony przysadki nerwowej o budowie analogicznej do AVT. Innym hormonem związanym z pracą nerek jest aldosteron. Wpływa on na wymianę kationów potasu i wodoru. Pewne Caudata żyjące na drzewach, mające ograniczony dostęp do wody, wydzielają większość produktów przemiany materii w postaci kwasu moczowego.
Wydzielany przez nerkę mocz parzystym moczowodem spływa do pęcherza moczowego, gdzie jest przechowywany, zanim okresowo zwierzę usuwa go na zewnątrz ciała przez otwór kloaki. Pęcherz nie jest jedynie zbiornikiem biernie przechowującym mocz. Zachodzi w nim również transport aktywny jonów. W rodzinie żabowatych zachodzi on bardziej wydajnie wśród gatunków o częściowo wodnym trybie życia, jak żaba jeziorkowa czy żaba jeziorkowa, niż wśród bardziej lądowych, jak żaba trawna.


=== Układ oddechowy ===

Płazy wykształciły więcej różnorodnych struktur służących wymianie gazowej (skrzela zewnętrzne, skrzela wewnętrzne, płuca, skóra), niż jakakolwiek inna gromada kręgowców.
Stadium larwalne prowadzi zazwyczaj wodny tryb życia, dlatego też do oddychania wykorzystuje skrzela. Leżą one w odpowiedniej komorze/komorach skrzelowych czy wieczkowych lub występują skrzela zewnętrzne. Prowadzą one wymienę gazową poprzez czerpanie tlenu z obmywającej je wody, która dostaje się do organizmu przez jamę ustną lub nozdrza, pompowana ruchami gardła. Tryskawka służy wypuszczaniu wody na zewnątrz. Skrzela występują także u zwierząt, u których pływająca w wodzie larwa nie występuje. Ensatina należąca do salamander bezpłucnych przechodzi rozród bezpośredni, a w jej zarodku występują duże, mięsiste skrzela.
Zazwyczaj skrzela zanikają podczas metamorfozy. Wyjątki stanowią odmieńce amerykańskie z rodzaju Necturus. Także wśród gatunków, których przedstawiciele normalnie tracą skrzela, zdarzają się zachowujące je osobniki neoteniczne. Wiele przedstawicieli rzędu ogoniastych wodnych ma skrzela. Niektóre z nich (aksolotl) zachowują je jako żyjące w wodzie dorosłe płazy.
U dorosłych płazów występuje pojedyncza tchawica, która prowadzi powietrze od głośni do płuc, mówi się też o tchawico-krtani. Jest to krótki odcinek dróg oddechowych. Do przestrzeni martwej zalicza się także praoskrzele. Występując parzyście, płuca często nie są symetryczne, choć może być i tak, jak u Typhlonectes compressicauda, u którego po obu stronach występuje dobrze rozwinięty narząd. Jednak na przykład prawe płuco Ichthyophis orthoplicatus jest czterokrotnie większe od lewego. U Hypogephis rostratus prawe płuco jest dobrze rozwinięte, podczas gdy lewe jest szczątkowe. Jeszcze dalej trend ten posunął się u Boulengerula taitanus, posiadającej tylko jedno płuco. Długie prawe płuco, rozciągające się na połowę-trzy czwarte długości ciała przy lewym niesięgającym nawet 10%, jest typowe dla gatunków lądowych. U Anura nie odnotowano gatunków nie mających płuc.
Płuca płazów w porównaniu z płucami owodniowców wydają się prymitywne. Ich powierzchnia wewnętrzna układa się w rozbudowane fałdy. Pomiędzy niemi są komory, czyli pęcherze płucne, gdzie zachodzi wymiana gazów. Nieliczne przegrody międzypęcherzykowe rozdzielają wielkie pęcherzyki płucne (niekiedy w ogóle nie uznaje się ich za pęcherzyki). Worki płucne żaby mierzą 150-600 μm. Wyściela je nabłonek tworzony przez 1 rodzaj komórek (niektórzy autorzy wyróżniają dwa rodzaje komórek), pokryta warstwą surfaktantu.

Prócz roli w wymianie gazowej płuco stanowi narząd hydrostatyczny, wpływając na ciężar właściwy i wyporność zwierzęcia w wodzie.
W konsekwencji budowy płuc tempo dyfuzji tlenu do krwi jest wolne. Wentylacja następuje w mechanizmie z udziałem policzków (ang. buccal pumping). Oddychanie u osobników dorosłych następuje na skutek działania pompy: zwierzę najpierw zasysa powietrze do jamy policzkowo-gardłowej przez nozdrza zewnętrzne. Wdychane powietrze wypełnia jamę ustną i gardło, zanim jeszcze porcja z poprzedniego wdechu opuści płuca, dzięki obniżeniu gardła przy zamkniętej głośni. Wtedy dopiero powietrze z płuc opuszcza ciało płaza przez nozdrza. Płaz zwęża lub zamyka nozdrza zewnętrzne. Następuje skurcz mięśni gardła. Powietrze z jamy ustnej i gardła przez otwartą głośnię dostaje się do płuc. Głośnia znowu zamyka się, resztki powietrza opuszczają jamę ustną i gardło. Zmagazynują one kolejną porcję powietrza, nim nastąpi wydech. Mechanizm tego ostatniego wygląda inaczej, niż wdechu: powietrze wypychane jest przez elastyczne płuca i ruchy ściany tułowia. Jednakże te ostatnie zachodzą rzadziej, niż ruchy gardła.
Większość płazów potrafi przeprowadzać wymianę gazową przez skórę, zarówno w wodzie, jak i na powietrzu. Tempo tej wymiany nie zależy od pory roku, w przeciwieństwie do zmniejszającej się jesienią i zimą wymiany gazów prowadzonej przez płuca. W wymianie gazowej uczestniczy też błona śluzowa jamy ustnej. By umożliwić wystarczające oddychanie przez skórę, powierzchnia wysoce unaczynionej skóry musi pozostać wilgotna, co pozwala cząsteczkom tlenu dyfundować w wystarczającym tempie. Ponieważ stężenie tlenu w wodzie wzrasta w niskich temperaturach, w takich sytuacjach wodne płazy polegają głównie na wymianie gazowej prowadzonej przez skórę. Przykłady stanowią Telmatobius culeus czy diabeł błotny. Na powietrzu, gdzie stężenie tlenu jest większe, niektóre małe gatunki polegają głównie na wymianie gazowej przez skórę. Najsłynniejsze z nich to bezpłucnikowate. Nie mają one ani płuc, ani skrzeli. Bazują one głównie na swych niewielkich rozmiarach (co oznacza duży stosunek powierzchni ciała do jego objętości), nie cechują się jednak nadmiernie rozwiniętą siecią naczyń włosowatych w skórze. U Batrachoseps jest ona wręcz kiepsko rozwinięta. Kompensuje to duża ilość bezjądrzastych krwinek czerwonych (nieobecność jądra oznacza więcej hemoglobiny przenoszącej tlen). U niektórych gatunków, jak Dicamptodon ensatus, kapilary grzbietowe są dwukrotnie grubsze od brzusznych. Samiec zadziornicy włochatej w sezonie rozrodu rozwija włosowate wypustki skórne, odgrywające niejako funkcję zewnętrznych płuc.
Podsumowując, u płazów mówi się o oddychaniu płucnym, skórnym i gębowym.


=== Układ dokrewny ===
Przysadka mózgowa płazów jest silnie spłaszczona grzbieto-brzusznie. Przysadka nerwowa składa się z płata nerwowego i wyniosłości przyśrodkowej, rozwiniętej najlepiej u bezogonowych (Anura). Na przysadkę nabłonkową składają się części: dalsza, pośrednia i guzowata. Część dalsza jest owalna i płaska, różniąca się od rybiej brakiem podziału na strefy, połączona z wyniosłością przyśrodkową przez przysadkowe żyły wrotne i tkankę łączną. Część pośrednia, o kształcie zbliżonym do biszkopta, ma wspólne unaczynienie z płatem nerwowym. Część guzowata jest parzysta, granicząca u płazów beznogich i ogoniastych z dalszą, a u większości płazów bezogonowych w formie dwóch zgrupowań komórek w ścianie przedwzgórza.
Dużą rolę u płazów odgrywa szyszynka, która wydzielając melatoninę wpływa na skupienie ziaren barwnika w melanoforach i siatkówkach, pobudza wzrost kijanek, wpływa na mięśnie, zwalnia tempo rozwoju i zmniejsza aktywność tarczycy.
Tarczyca jest zwarta, parzysta, u bezogonowych (Anura) owalna, a u pozostałych wydłużona. Tarczyce leżą w ścianie dna jamy gębowej i związane są z chrząstkami gnykowymi. Przytarczyce mają u płazów postać małych kulistych ciałek otoczonych torebką łącznotkankową. U ogoniastych (Caudata) leżą po obu stronach łuku aorty, a u Anura związane są z tętnicami szyjnymi. W okresie zimowym ulegają degeneracji.
Ciałka pozaskrzelowe u płazów są parzyste i położone po bokach głośni. Ich dojrzewające komórki tracą kontakt z błoną podstawową pęcherzyków i ulegają rozpadowi. Grasica płazów jest parzysta, u Anura mała i zwarta, a u Caudata rozproszona. Trzustka o wysepkach Langerhansa złożonych u płazów ogoniastych prawie wyłącznie z komórek B, a u bezogonowych z A i B.
Nadnercza u płazów ogoniastych występują w formie dwóch rzędów niewielkich ciałek w brzusznej ścianie śródnerczy oraz skupisk komórek przy głównych naczyniach żylnych poza śródnerczami. Nadnercza płazów bezogonowych są bardziej skupione: mają formę dwóch taśmowatych ciał przyczepionych do brzusznej stronie śródnerczy. U żab pojawiają się latem w nadnerczach komórki letnie zwane też komórkami Stillinga, charakteryzujące się brakiem lipidów w cytoplazmie.


=== Układ rozrodczy ===
Praca płazich gonad znajduje się pod kontrolą przysadki gruczołowej, którą z kolei kontroluje podwzgórze. Te dwa piętra łączą się dzięki naczyniom wrotnym. Przysadka z kolei wpływa na gonady dzięki komórkom kwasochłonnym i zasadochłonnym poprzez wydzielanie gonadotropiny. Zniszczenie przysadki wiąże się z zanikiem narządów płciowych, a u samic także z zanikiem drugorzędowych cech płciowych.
Jądra, czyli gonady męskie, prowadzą gametogenezę u samców. Opisuje się jako narządy o prostej budowie, jajowatego kształtu. Dotyczy to płazów bezogonowych i większości przedstawicieli rzędu ogoniastych. Zdarzają się wyjątki: u Desmognathinae i bezpłucnikowatych z krainy neotropikalnej można w nich wyróżnić płaty, podobnie jak u Gymnophiona. U tych ostatnich ilość płatów jąder nie zmienia się w trakcie życia osobnika, podczas gdy u wspomnianych ogoniastych z czasem ilość płatów może rosnąć. Płaty te dzielą się z kolei na płaciki.
W jądrach znajdują się dojrzewające komórki rozrodcze na różnych etapach rozwoju.
Zazwyczaj samiec nie ma narządu kopulacyjnego.
Analogicznie gonady żeńskie – jajniki – prowadzą oogenezę. Przebiega ona podobnie u Anura, Caudata i Gymnophiona, choć zdarzają się odmienności (np. u Ascaphus truei występują oocyty o 8 jądrach komórkowych, wielojądrzaste oocyty wustępują też u rzekotkowatych). Jajniki zawierają pęcherzyki, w których obrębie znajdują się dojrzewające i przechodzące podział mejotyczny komórki jajowe.


== Rozmnażanie ==

By dokonać rozrodu, większość płazów potrzebuje wody słodkiej. Niektóre składają jednak jaja na lądzie, wykształciły więc różne sposoby utrzymywania wilgoci. Kilkaset gatunków Anura, jak Eleutherodactylus, pacyficzne Ceratobatrachinae, australijsko-papuaskie wąskopyskowate i wiele innych tropikalnych Anura nie potrzebuje wód, by rozmnażać się w środowisku naturalnym. Występuje u nich rozwój prosty. Ta ekologiczna i ewolucyjna adaptacja pozwoliła im na całkowitą niezależność od wód wolnostojących. Prawie wszystkie te płazy żyją w wilgotnych lasach deszczowych. Z ich jaj wylęgają się miniaturowe wersje osobników dorosłych. Stadium kijanki przebyły już bowiem wewnątrz jaja. Sukces reprodukcyjny wielu płazów zależy nie tylko od ilości opadów deszczu, ale też od ich sezonowego występowania.
W tropikach wiele płazów rozmnaża się ciągle bądź w dowolnej części roku. W rejonach klimatu umiarkowanego rozród przebiega sezonowo, zazwyczaj na wiosnę. Wywołuje go wydłużanie się dnia, podwyższenie temperatur i opady deszczu. Eksperymenty wykazały wagę temperatury, ale czynnikiem spustowym, zwłaszcza na terenach suchych, często jest burza. U przedstawicieli rzędu bezogonowych samce zazwyczaj przybywają na miejsce rozrodu przed płcią przeciwną. Tworzą chór odgłosów, który może stymulować owulację u samic, jak też pobudzać aktywność hormonalną samców, które jeszcze nie są aktywne reprodukcyjnie.
U płazów beznogich zachodzi zapłodnienie wewnętrzne. Samiec wyciska swój narząd kopulacyjny o nazwie phallodeum i umieszcza go w kloace samicy. Sparowane gruczoły Müllera wewnątrz kloaki samca wydzielają ciecz przypominającą produkt prostaty ssaków. Może ona transportować i odżywiać nasienie. Zapłodnienie prawdopodobnie zachodzi w jajowodzie.
Samce niektórych traszek przybierają szatę godową z grzebieniami i witkowatymi naroślami na ogonie. Mogą odbywać charakterystyczne tańce godowe. Większość przedstawicieli rzędu ogoniastych także cechuje się zapłodnieniem wewnętrznym. U większości z nich samiec pozostawia na podłożu spermatofor, niewielki pakiet nasienia na szczycie żelatynowego stożka. Czyni tak zarówno na lądzie, jak i w wodzie. Samica chwyta pakiet nasienia i podnosi go swymi wargami kloakalnymi, wkładając go sobie do naturalnego otworu ciała. Plemniki zmierzają do zbiornika nasiennego u szczytu steku, gdzie pozostają do czasu owulacji. Może się ona zdarzyć nawet miesiące później. Rytuały zalotów i sposoby przeniesienia spermatoforu różnią się w zależności od gatunku. U niektórych z nich spermatofor może zostać umieszczony bezpośrednio w kloace samicy. U innych zostaje ona doprowadzona do spermatoforu lub przytrzymana w uścisku zwanym ampleksusem. Pewne prymitywne ogoniaste z rodzin syrenowatych, kątozębych i skrytoskrzelnych praktykują zapłodnienie zewnętrzne na sposób podobny do spotykanego u Anura. Samica składa skrzek do wody, a samiec uwalnia nasienie na ich masy.
Z kilkoma wyjątkami u Anura zapłodnienie przebiega zewnętrznie. Samiec mocno chwyta samicę. Jego przednie łapy trzymają ją za jej przednimi kończynami lub przed tylnymi, a nawet, jak u Epipedobates tricolor, za szyję. Ampleksus trwa. Ich kloaki leżą blisko siebie, gdy samica składa skrzek, a samiec pokrywa go nasieniem. Pogrubiałe opuszki palców na rękach samca pomagają w utrzymaniu uścisku. Często osobnik męski zbiera i zatrzymuje masy jaj, tworząc rodzaj kosza wokół swych tylnych łap. Wyjątek stanowi Oophaga granulifera, w przypadku której obaj partnerzy zbliżają do siebie swe kloaki, odwróceni od siebie w przeciwne strony, i wtedy jednocześnie wydają z siebie jaja i nasienie. Ascaphus truei rozwinął z kolei zapłodnienie wewnętrzne. Samiec ma strukturę nazywaną "ogonem" (tail). Stanowi ona przedłużenie steku. Zwierzę wykorzystuje ją do unasiennienia swej wybranki. Kręgowiec ten zamieszkuje strumienie o szybkich nurcie. Zapłodnienie wewnętrzne zabezpiecza nasienie przed wypłukaniem, nim nastąpiłoby zapłodnienie zewnętrzne. Sperma może być przechowywana w specjalnych przewodach połączonych z jajowodem aż do następnej wiosny.
Większość przedstawicieli taksonu bezogonowych klasyfikuje się jako prolonged lub explosive breeders. Te pierwsze gromadzą się w miejscu rozrodu, samce zazwyczaj zjawiają się szybciej od płci przeciwnej. Nawołują ją i zajmują terytoria. Samce satelitarne pozostają cicho nieopodal, czekając na sposobność do zajęcia własnego terytorium. Samice przybywają sporadycznie, parują się z samcami i składają jaja. W końcu odchodzą, a terytoria zmieniają właścicieli. Pojawia się więcej samic. Sezon rozrodczy zmierza ku końcowi. Explosive breeders tymczasem spotyka się w tymczasowych zbiornikach wodnych, pojawiających się na suchych terenach po opadach deszczu. Tak rozmnażają się płazy zagrzebujące się w ziemi. Wychodzą z niej one po intensywnych deszczach i gromadzą w miejscu rozrodu. Zachęca je odgłos pierwszego samca, który znalazł odpowiednie miejsce, prawdopodobnie stawik tworzący się w tym samym miejscu w każdej porze deszczowej. Zebrane razem, bezogonowe nawołują unisono. Następuje potem nieopanowana aktywność, samce przedzierają się, by współżyć z zazwyczaj mniejszą liczbą samic.


== Cykl życiowy ==

Większość płazów przechodzi przeobrażenie, czyli metamorfozę. Proces ten polega na znacznych zmianach morfologicznych już po wykluciu się. Zazwyczaj skrzek składany jest w wodzie. Wylęgają się zeń larwy (kijanki) zaadaptowane do wodnego trybu życia. Prowadzą one wymianę gazową za pomocą zewnętrznych skrzeli. Przeobrażenie reguluje stężenie tyroksyny we krwi, stymulującej metamorfozę, i prolaktyny, przeciwdziałającej działaniu tyroksyny. Specyficzne tkankowo przemiany zależą od wartości progowych dla konkretnych tkanek. Ponieważ rozwój płodowy zachodzi głównie poza ciałem organizmu rodzicielskiego, musi obejmować liczne przystosowania do warunków środowiskowych. Z tego powodu kijanki zamiast zębów mają rogowe płytki, rozwijają też włosowate wyrostki skórne czy płetwy. Używają też linii bocznej, narządu zmysłu przypominającego ten spotykany u ryb. Po przeobrażeniu narządy te stają się niepotrzebne. Komórki je tworzące ulegają wówczas apoptozie. Różnorodność przystosowań do specyficznych warunków środowiskowych wśród płazów jest szeroka, ciągle dokonuje się nowych odkryć.


=== Jaja ===

Jajo płaza zazwyczaj otacza przezroczysta żelatynowa otoczka wydzielana przez jajowody, zawierająca mukoproteiny i mukopolisacharydy. Przepuszcza ona wodę i gazy. Znacznie pęcznieje, absorbując wodę. Komórka jajowa ułożona jest z początku sztywno, ale w zapłodnionych jajach najbardziej wewnętrzne warstwy ulegają upłynnieniu, co pozwala zarodkowi ruszać się swobodnie. Zachodzi to także w przypadku jaj rzędu ogoniastych, nawet jeśli nie uległy zapłodnieniu. Jaja niektórych przedstawicieli rzędów ogoniastych lub bezogonowych zawierają jednokomórkowe zielenice. Penetrują one osłonkę z żelu po złożeniu jaj i mogą zwiększać zasoby tlenu dla zarodka poprzez fotosyntezę. Wydają się zarówno przyśpieszać jego rozwój, jak i zmniejszać umieralność. Większość jaj zawiera barwnik melaninę, który pochłania światło, podnosząc temperaturę. Chroni on też przed promieniowaniem ultrafioletowym. Jaja reprezentantów grup beznogich, pewnych bezpłucnikowatych i pewnych bezogonowych składających je pod ziemią nie zawierają pigmentu. W przypadku żaby leśnej (Rana sylvatica) wnętrze globularnego skupienia jaj może być o 6 °C cieplejsze od otaczającego środowiska. Stanowi to korzyść w jej chłodnym siedlisku na północy.
Jaja mogą być składane pojedynczo bądź w niewielkich grupach, jak również tworzyć kuliste masy, tratwy bądź długie sznury. Lądowe płazy beznogie składają swe jaja w kiściach jak winogrona w jamach nieopodal strumieni. Ziemnowodna Ensatina z grupy ogoniastych mocuje swe podobne kiście łodygopodobną strukturą do podwodnych łodyg czy korzeni. Eleutherodactylus planirostris składa jaja w niewielkich grupkach w glebie, gdzie rozwijają się przez około dwa tygodnie bezpośrednio w młodociane żabki, nie przechodząc stadium larwalnego. Samica traszki pirenejskiej (Calotriton asper) składa jaja pod kamieniami i w szczelinach. Physalaemus pustulosus buduje unoszące się gniazdo z piany, chroniące jaja. Gdy skonstruuje tratwę, składa jaja na środku, na końcu pokrywając je kapturkiem z piany. Budulec ten ma właściwości przeciwdrobnoustrojowe. Nie zawiera co prawda detergentów, ale tworzą go wydzielane i ubijane przez matkę białka, w tym lektyny.


=== Larwy ===

Płazy zazwyczaj składają swe jaja w wodzie. Wylęgają się z nich wolno żyjące larwy (kijanki), które kończą swój rozwój w wodzie, by potem ulec przeobrażeniu w osobniki dorosłe, żyjące w wodzie bądź na lądzie. W przypadku wielu gatunków płazów bezogonowych i u większości bezpłucnikowatych (salamander bezpłucnych) zachodzi rozwój prosty. Larwa rośnie wewnątrz jaja, wylęgając się już jako miniaturowy dorosły. Wiele beznogich i niektóre inne płazy składają swe jaja na lądzie, ale w miejscach, z których wykluwające się kijanki mają łatwy dostęp do wody. Nowo wyklute larwy prześlizgują się lub są przenoszone do zbiorników wodnych. Niektóre Gymnophiona, salamandra czarna (Salamandra atra) i pewne gatunki rodzaju Nectophrynoides osiągnęły żyworodność. Ich larwy żywią się wydzielinami gruczołów i rozwijają w jajowodzie samicy, niekiedy przez długi okres. Inne płazy, jednak nie Gymnophiona, są jajożyworodne. Ich jaja pozostają w ciele matki, ale larwy utrzymuje przy życiu żółtko jaj. Rodzic nie bierze już udziału w ich żywieniu. Larwy wydostają się z ciała osobnika dorosłego w różnych stadiach rozwoju, przed lub po metamorfozie, zależnie od gatunku. U rodzaju ropuchy Nectophrynoides występują – w różnym nasileniu – wszystkie wymienione wzorce rozwoju.


==== Płazy bezogonowe ====
Larwy bezogonowych mają zazwyczaj owalne ciała i długi, spłaszczony bocznie ogon zaopatrzony w płetwę. Wolno żyjące kijanki wiodą zazwyczaj w pełni wodny tryb życia. Jednakże u niektórych gatunków, jak Nannophrys ceylonensis, żyją częściowo na lądzie, wśród wilgotnych kamieni. Szkielet kijanki tworzy tkanka chrzęstna. Wymianie gazowej służą skrzela, wpierw zewnętrzne, później wewnętrzne. Występuje linia boczna. Długi ogon służy pływaniu. U nowo wyklutych kijanek szybko rozwijają się okrywające skrzela pokrywy. Płuca rozwijają się wcześnie, używane są jako dodatkowe narządy oddechowe. Kijanki podpływają do powierzchni wody, by zaczerpnąć powietrza. Niektóre gatunki kończą swój rozwój w obrębie jaja, a wylęgają się od razu małe żabki. Larwy te nie dysponują skrzelami, zamiast nich mają wyspecjalizowane regiony skóry, przez które wymieniają gazy oddechowe. Kijanka nie ma prawdziwych zębów. Jednak u większości gatunków aparat gębowy tworzy długie, równoległe rowki niewielkich, skeratynizowanych struktur o angielskiej nazwie keradonts, otoczonych rogowym dziobem. W przeciwieństwie do przedstawicieli rzędu ogoniastych tylne łapy tworzą się wcześniej, niż przednie. Przednie kończyny tworzą się poniżej gill sac. Kijanki żywią się zazwyczaj pokarmem roślinnym. Spożywają głównie glony, w tym okrzemki filtrowane z wody za pomocą skrzeli. Należą również do detrytusożerców, wzbijających w górę osad z dna zbiornika i pochłaniających jego jadalne elementy. Mają względnie długie jelito o spiralnym kształcie, pozwalające im na prowadzenie takiej diety. Niektóre gatunki są mięsożerne już w stadium kijanki. Zjadają owady, ryby, a nawet mniejsze kijanki. Młode Osteopilus septentrionalis określanej w języku angielskim mianem "kubańskiej żaby drzewnej" okazjonalnie praktykują kanibalizm. Starsze, lepiej rozwinięte kijanki przechodzące przeobrażenie są atakowane przez młodsze. Kanibalizm występuje też u larw agi, żywiących się zwykle roślinami. Kijanki te wybiórczo pożerają jaja własnego gatunku z pominięciem obcogatunkowych (składanie jaj z zachowaniem długich odstępów czasu chroni przez pożeraniem jaj tej samej samicy). Skrzek dostarcza kijankom substancji odżywczych, kanibalizm zmniejsza też konkurencję. Wśród larw kanibali większy odsetek osobników przechodzi metamorfozę, niż wśród ściśle roślinożernych. Natomiast u rodzimych płazów australijskich larwy spożywają skrzek niezależnie od gatunku.
 Przeobrażające się kijanki nie muszą być tej samej wielkości, choć większe osobniki mogą szybciej przystępować do metamorfozy. Stan taki występuje np. u żaby trawnej. W trakcie przeobrażania się w życiu zwierzęcia zachodzą szybkie i nieodwracalne zmiany. Spiralne usta o rogowych krawędziach są resorbowane, podobny los czeka spiralne jelito. Zwierzę wykształca duże "szczęki". Skrzela zanikają. Szybko rosną oczy i kończyny. Tworzy się język. Powiązane zmiany zachodzą w układzie nerwowym, rozwija się widzenie przestrzenne, zanika zaś linia naboczna. Wszystkie te zmiany mogą zajść w ciągu jednego dnia. Kilka dni później płaz pozbywa się ogona. Potrzeba do tego wyższych stężeń tyroksyny.


==== Płazy ogoniaste ====

Wylęgająca się typowa larwa Caudata przypomina bardziej niż w przypadku Anura osobnika dorosłego. Pierzaste skrzela zewnętrzne rozpościerają się przytwierdzone do chrzęstnych łuków skrzelowych. Występują szerokie płetwy grzbietowe czy ogonowe. Oczy pozbawione są powiek. Występują zęby w żuchwie i w szczęce, trzy pary pierzastych skrzeli zewnętrznych, ciało nieco spłaszczone bocznie i długi ogon zaopatrzony w płetwy grzbietową i brzuszną. Przednie łapy mogą być częściowo rozwinięte, tylne zaś są szczątkowe u gatunków żyjących w stawach, mogą być nieco lepiej rozwinięte w przypadku gatunków rozradzających się w wodach płynących. Kijanki żyjące w stawach często dysponują parą stabilizatorów, prętowatych struktur po obu stronach głowy ochraniających skrzela przed zawadzaniem o osady. Niektórzy członkowie rodzajów Ambystoma lub Dicamptodon tworzą larwy, które nigdy nie przeobrażają się całkowicie w formy dorosłe, co zależy od gatunku i populacji. Należy tutaj Ambystoma gracile, wykazująca zależność od czynników środowiskowych. Może pozostać na stałe w stanie larwalnym. Zjawisko takie nosi nazwę neotenii. Może też przeobrazić się w dorosłe zwierzę. Obie możliwości pozwalają na rozród. Neotenia pojawia się, kiedy tempo wzrostu jest bardzo niskie, zazwyczaj wiąże się z niekorzystnymi warunkami, jak niska temperatura wody, które mogą zmienić odpowiedź tkanek na hormon tyroksynę. Inne czynniki, które mogą hamować przeobrażenie, obejmują brak pożywienia, brak pierwiastków śladowych i konkurencję wewnątrzgatunkową. Ambystoma tygrysia (Ambystoma tigrinum) także czasami wykazuje neotenię, w tej formie może osiągnąć naprawdę duże rozmiary. Dojrzały osobnik wiedzie lądowy tryb życia, podczas gdy larwa zamieszkuje w wodzie, nabywając zdolność do rozrodu (zachowując stan larwalny). Kiedy warunki na lądzie stają się szczególnie niegościnne, rozmnażanie się larw może zapewnić kontynuację populacji, która w innym przypadku by wymarła. Nauka zna 15 gatunków Caudata, u których neotenia występuje zawsze. Zaliczają się tutaj odmieńcowate z rodzaju Necturus i odmieniec jaskiniowy (Proteus anguinus), a także amfiumy Amphiuma. Podaje się za to wiele przykładów neotenii fakultatywnej (jak u ambystomy tygrysiej), kiedy to rzeczona strategia wykorzystywana jest w przypadku niekorzystnych warunków środowiskowych (nie jest konieczna).
Larwa może być bardzo drapieżna. Kijanki traszki grzebieniastej pożerają drobne skorupiaki: Daphniidae, Chydoridae, widłonogi, chruściki oraz inne larwy i imago owadów (początkowo w małej ilości), pająki wodne, ślimaki, małże, a także małe ryby i kijanki, w tym również larwy własnego gatunku (kanibalizm).
Bezpłucne salamandry z rodziny bezpłucnikowatych żyją na lądzie. Składają niewielką ilość niepigmentowanych jaj w kłębie wśród wilgotnych liści ściółki. Każde z jaj dysponuje dużym pęcherzykiem żółtkowym. Rozwijająca się larwa korzysta z zapasów w nim zgromadzonych. Wykluwa się już w pełni uformowany osobnik młodociany. Samica często wysiaduje jaja. Obserwowano samice rodzaju Ensatina okręcone wokół nich i przyciskające doń okolice swych gardeł, co skutkuje masażem z wydzieleniem śluzu.
Przeobrażenie może nastąpić po około 3 miesiącach. Metamorfoza traszki czy salamandry nie dorównuje gwałtownością przeobrażeniu przedstawicieli rzędu bezogonowych. Dzieje się tak, albowiem kijanka rzędu ogoniastych zawczasu żywi się mięsem i pozostaje drapieżnikiem jako dorosły płaz. Wobec tego w układzie pokarmowym potrzebne są tylko nieliczne zmiany. Płuca osiągają funkcjonalność wcześnie, ale kijanka nie używa ich w takim stopniu, jak larwy przedstawicieli płazów bezogonowych. Skrzeli nigdy nie zasłaniają pokrywy, ulegają one resorpcji tuż przed opuszczeniem wody. Inne zmiany obejmują redukcję wielkości bądź utratę płetwy grzbietowej, zamknięcie się szczelin skrzelowych, pogrubienie skóry, rozwój powiek i pewne zmiany w uzębieniu i budowie języka. Płazy ogoniaste wykazują największą wrażliwość podczas przeobrażenia, bowiem znacząco spada wtedy rozwijana przez nie prędkość pływania, a przeobrażający się ogon stanowi utrudnienie na lądzie. Dorosłe Caudata wracają do wody na wiosnę i lato, na lądzie zaś mieszkają zimą. Adaptacja do wody wymaga hormonu prolaktyny, przystosowanie się do warunków lądowych zależy zaś od tyroksyny. Skrzela zewnętrzne, zresorbowane przed pierwszym wyjściem na ląd, nie są odtwarzane po powrocie do wody.


==== Płazy beznogie ====

Większość lądowych Gymnophiona składających jaja czyni to w jamach lub wilgotnych miejscach na lądzie w pobliżu zbiorników wodnych. Dobrze zbadano rozwój młodych zamieszkującego Cejlon Ichthyophis glutinosus. Węgorzowate larwy wylęgają się z jaj i podążają do wody. Mają 3 pary pierzastych, zewnętrznych skrzeli czerwonej barwy, tępo zakończoną głowę o dwóch szczątkowych oczach, linię boczną i krótki ogon z płetwami. Płyną poprzez boczne skręty tułowia. Ich aktywność przypada głównie na porę nocną. Szybko pozbywają się skrzeli i robią wypady na ląd. Przeobrażają się stopniowo. W wieku około dziesięciu miesięcy mają już ostro zakończoną głowę z czuciowymi czułkami w okolicy otworu gębowego i tracą oczy, linię boczna i ogon. Ich skóra grubieje, rozwijają się osadzone w niej łuski. Ciało dzieli się na segmenty. Do tego czasu Gymnophiona mają już sporządzoną jamę i żyją na lądzie.
U większości gatunków Gymnophiona występuje jednak żyworodność. Np. u południowoamerykańskiego Typhlonectes compressicauda w jajowodzie może rozwijać się do 9 larw jednocześnie. Są one wydłużone, mają parzyste workowate skrzela, niewielkie oczy i wyspecjalizowane do skrobania zęby. Na początku żywią się żółtkiem zgromadzonym w ich jajach, ale gdy to źródło pokarmu kurczy się, zaczynają skrobać urzęsione komórki nabłonkowe wyścielające jajowody. Stymuluje to sekrecję płynu bogatego w lipidy i mukoproteiny, którym się żywią, skrobiąc ścianę jajowodu. Mogą zwiększyć swą długość sześciokrotnie, osiągając dwie piąte długości matki, nim się urodzą. Przed porodem przechodzą przeobrażenie, tracą oczy i skrzela, rozwijają grubszą skórę i czułki otaczające jamę ustną, tracą zaś zęby. Zęby stałe rosną im niedługo po narodzinach.
Marszczelec pierścieniowy (Siphonops annulatus) rozwinął unikalne adaptacje służące rozrodowi. Potomstwo karmi się warstwą skóry specjalnie w tym celu wytwarzaną przez osobnika dorosłego. Zjawisko to nazwano maternal dermatophagy ("dermatofagia matczyna"). Miot żywi się porcją przez około 7 minut w odstępach trzydniowych, co daje skórze rodzica możliwość regeneracji. W międzyczasie obserwowano młode pochłaniające płyn wydzielany przez stek matki.


=== Opieka nad potomstwem ===

Opieki rodzicielskiej wśród płazów nie poznano zbyt dobrze, jednak stwierdzono, że im więcej złożonych jaj, tym mniejsza jest szansa na jakikolwiek stopień opieki nad nimi. Niemniej szacuje się, że u do 20% gatunków płazów jeden bądź oboje rodziców opiekuje się młodymi. Gatunki rozmnażające się w mniejszych zbiornikach wodnych lub innych specjalnych siedliskach wykazują tendencję do bardziej złożonych wzorców opieki nad potomstwem.
Wiele leśnych przedstawicieli kladu ogoniastych składa kłęby jaj pod kłodami drewna lub kamieniami na lądzie. Czyni tak choćby Desmognathus welteri: matka wysiaduje jaja i chroni je przed drapieżnikami, gdy zarodki żywią się żółtkiem swoich jaj. Gdy się w pełni rozwiną, wydostają się z osłonek jaj i rozchodzą się. Samiec diabła błotnego, prymitywnego przedstawiciela Caudata, drąży podwodne gniazdo i zachęca do niego samice. Następnie pilnuje tego miejsca przez 2-3 miesiące, nim wylęgną się larwy. Dzięki falistym skrętom ciała wachluje jaja, zwiększając im dopływ tlenu.

Samiec niewielkiego płaza bezogonowego Colostethus subpunctatus ochrania swe jaja ukryte pod kamieniem bądź kłodą. Kiedy wylęgają się larwy, transportuje je na swych plecach, przyczepione śluzową wydzieliną, do tymczasowego zbiornika wodnego. Zanurza się w nim, a kijanki odczepiają się. Samiec pętówki babienicy (Alytes obstetricans) owija sobie sznury jaj wokół ud i nosi je ze sobą przez do 8 tygodni. Utrzymuje je w wilgoci. Gdy są gotowe do wylęgu, odwiedza staw i uwalnia kijanki. Samica Rheobatrachus spp. przechowywała larwy w żołądku po połknięciu jaj bądź niedawno wylęgniętego się potomstwa. Kijanki przebywające w żołądku wydzielały hormon hamujący produkcję soków trawiennych w ciele matki. Nie udało się jednak zaobserwować, czy i w jaki sposób dobiega końca rozwój ontogenetyczny tych kijanek, i nie będzie możliwe dokończenie tych obserwacji, ponieważ wszystkie gatunki z tego rodzaju wymarły. Assa darlingtoni składa jaja na ziemi. Gdy się wylęgają, samiec przenosi kijanki w specjalnych kieszeniach na tylnych łapach. Żyjący w wodzie grzbietoród amerykański (Pipa pipa) nosi swe młode w otworach na grzbiecie, gdzie pozostają do metamorfozy. Oophaga granulifera to typowy nadrzewny Anura należący do rodzin drzewołazowatych. Składaj on jaja na dnie lasu. Po wylęganiu się kijanki jedna po drugiej przenoszone są przez osobnika dorosłego do odpowiedniej, wypełnionej wodą szczeliny, jak miejsce połączenia liścia z łodygą czy rozety ananasowatych. Samica odwiedza żłobek regularnie i składa w nim niezapłodnione jaja. Zjadają je kijanki.


== Siedliska ==
Płazy preferują siedliska wilgotne. W strefie klimatu umiarkowanego zajmują one jednak zróżnicowane środowiska. Niektóre prawie całe swe życie spędzają w wodzie bądź nad brzegiem, jak żaby zielone i kumaki Bombina. Traszki mogą spędzać w wodzie tylko wiosnę, ale mogą też zostać tam do późnego lata, a nawet do końca okresu swej aktywności. Inne płazy prowadzą bardziej lądowy tryb życia. Zamieszkują łąki, zarośla i ogrody jak żaby brunatne. Te ostatnie spotyka się też w rzadkich lasach. W wykrotach, piwnicach, pod kamieniami i zwałami drewna kryją się traszki. Niektóre Caudata wykorzystują nory gryzoni. Skryty tryb życia wiedzie też grzebiuszka.
Niektóre płazy przystosowały się do życia w bardzo suchych środowiskach. Przykład stanowi pustynnica katolicka, przez większą część swego życia zagrzebana w glebie, z której wychodzi po obfitych opadach deszczu. Liczne gatunki zamieszkują też tropikalne lasy deszczowe. Spośród drzewołazowatych większość żyje na dnie lasu, ale niektóre bytują na drzewach, co z kolei jest normą w przypadku rzekotkowatych. Istnieją też płazy, które przystosowały się do ciemnych, wypełnionych wodą jaskiń, jak odmieniec jaskiniowy. Płazy nie występują w wodach morskich i słonawych. Tylko jeden gatunek, Rana cancrivora, występująca w lasach namorzynowych południowo-wschodniej Azji, jest w stanie przeżyć w wodzie morskiej, jednak preferuje siedliska słodko- i słonawowodne. Również aga (Rhinella marina) i żaba "wodna" (Pelophylax kl. esculentus) wykazują tolerancję na niewielkie zasolenie wody – jak wynika z doniesień, tej ostatniej udało się zasiedlić słonawowodne laguny i estuaria nad Morzem Czarnym.
W klimacie umiarkowanym płazy zimują. Sen zimowy często odbywają gromadnie, mogą towarzyszyć im płazy także innych gatunków oraz gady (węże, jaszczurki). Spędzają ten czas w szlamie na dnie zbiorników wodnych, w wykrotach bądź szczelinach skalnych. W Polsce pojawiają się ponownie w marcu, jak żaba trawna.


== Pożywienie ==

Z kilkoma wyjątkami dorosłe płazy są drapieżnikami. Żywią się właściwie wszystkim, co się rusza i co są w stanie połknąć. Ich dieta składa się w największym stopniu z niewielkiej zdobyczy niezdolnej do szybkiego ruchu, jak chrząszcze, gąsienice i pająki. Młynarski wymienia tu owady i ich larwy, a rzadziej pajęczaki, wije, dżdżownice, skorupiaki, ślimaki nagie. Traszki w czasie swego pobytu w zbiornikach wodnych polują na drobne zwierzęta wodne. Syreny (Siren) często połykają wodny materiał roślinny z bezkręgowcami, którymi się żywią. Dieta brazylijskiej Xenohyla truncata obejmuje duże ilości owoców. Rhinophrynus dorsalis ma z kolei specjalny język przystosowany do zbierania mrówek i termitów. Plethodontidae są w stanie wyrzucać koniec języka ze znaczną prędkością na stosunkowo dużą odległość i w ten sposób łapać zdobycz, podobnie niektóre płazy bezogonowe.
W klimacie umiarkowanym przedstawiciele rzędu ogoniastych na żer wychodzą w nocy lub podczas opadów ciepłego deszczu.
Pożywienie, zasadniczo, lokalizowane jest głównie za pomocą wzroku, nawet przy słabym świetle. Reakcję płaza wywołują ruchy potencjalnej zdobyczy. Anura łapano na haczyki dla ryb wyposażone w przynętę w postaci czerwonej szmatki. Rana clamitans z grupy żab zielonych znajdywano z żołądkami pełnymi nasion wiązów, które ujrzały przepływające obok. Strukturą odpowiedzialną za dostrzeganie zdobyczy jest wzrokowa pokrywa. Przedstawiciele wszystkich trzech współczesnych rzędów używają w celu wykrycia ofiary również węchu. Odpowiedź jest głównie wtórna, bowiem obserwowano Caudata pozostające w bezruchu blisko pachnącej zdobyczy; jadły tylko, gdy się poruszała. Płazy zamieszkujące jaskinie normalnie polują za pomocą węchu. Widywano płazy ogoniaste, które nauczyły się rozpoznawać nieruszającą się zdobycz bez zapachu, nawet w całkowitej ciemności.
Płazy zazwyczaj połykają swą zdobycz w całości. Mogą jednak nieznacznie ją gryźć, by sobie z nią poradzić. Zazwyczaj posiadają małe zęby, przyrośnięte do kości szczękowych i podniebiennych, bez korzeni. Określane są po angielsku mianem pedicellate teeth i są one unikalne dla płazów. Zarówno koronę, jak i część podstawną buduje zębina, przedzielona nieskalcyfikowanymi warstwami. Zęby te ulegają zastępowaniu. Płazy ogoniaste, beznogie i niektóre bezogonowe mają jeden bądź dwa szeregi zębów w żuchwie i w szczęce, podczas gdy niektóre Anura, jak żaba Rana, nie mają zębów w żuchwie, ropuchy, jak Bufo, w ogóle nie mają zębów. U wielu płazów występują też zęby lemieszowe, czyli przytwierdzone do lemiesza, kości twarzoczaszki położonej u sklepienia jamy ustne. W połykaniu pomagają gałki oczne, wciągane w głąb głowy specjalnym mięśniem.

Większość płazów ogoniastych i bezogonowych poluje z zasadzki, czatując na zdobycz, tak np. jak ambystoma tygrysia (Ambystoma tigrinum). Inne płazy, jak ropuchowate z rodzaju Bufo, aktywnie szukają zdobyczy. Natomiast żaba rogata (Ceratophrys ornata) wabi ciekawską zdobycz, by podeszła bliżej, podnosząc swe stopy ponad grzbiet i wibrując swymi żółtymi palcami. Wśród płazów bezogonowych żyjących w Panamie te aktywnie polujące mają wąskie usta i są smukłe, często jasno ubarwione i toksyczne, podczas gdy te zastawiające zasadzki mają szerokie usta i ciało oraz są kryptycznie ubarwione. Płazy beznogie nie wyrzucają swych języków, ale łapią zdobycz, chwytając ją ustawionymi lekko w tył zębami. Próby wyrwania się zdobyczy i dalsze ruchy drapieżnika popychają zdobycz głębiej. Zdobycz jest zazwyczaj wypuszczana z uchwytu paszczy dopiero w norze i jest tam połykana w całości.
Nowo wyklute larwy rzędu bezogonowych żywią się początkowo żółtkiem jaja. Gdy to źródło pokarmu się wyczerpie, przerzucają się na bakterie, fragmenty glonów, detrytus i fragmenty podwodnych roślin. Woda wpływa do ich ust leżących w dolnej części głowy, po czym przepływa przez specjalne filtrujące miejsca między ustami a skrzelami, gdzie śluz skleja cząstki pokarmowe. Inne rozwijają wyspecjalizowany aparat gębowy składający się z rogowych listewek i rzędów rogowych ząbków wargowych. Zdrapują nimi i odgryzają różnorodny pokarm z powierzchni zanurzonych przedmiotów, rośliny wodne, kolonie cyanobakterii, grzebią także w osadach dennych, odfiltrowując większe cząstki detrytusu brodawkami wokół ust. Niektóre, jak Scaphiopodidae, mają silne, zdolne do gryzienia "szczęki", są mięsożerne, a nawet kanibalistyczne.
Kanibalizm wydaje się u płazów szeroko rozpowszechniony. Udokumentowano go u ponad 30 gatunków. Niesie za sobą pewne zagrożenia, jak choćby transmisja pasożytów. Ryzyko jest mniejsze, jeśli zjadane są młode organizmy, w szczególności jaja otoczone osłonką żelową, jak u ropuchy agi. Jej kijanki żywią się jajami własnego gatunku (sposób rozrodu wyklucza, by były złożone przez tę samą samicę), w warunkach naturalnych nie spożywając jaj innych płazów. Kanibalistyczne kijanki mają większą szansę na metamorfozę.


== Odgłosy ==

Dźwięki wydawane przez Caudata czy Anura są ograniczone do okazjonalnych miękkich pisków, chrząknięć i syków. Nie badano ich zbyt obszernie. Klikający odgłos niekiedy wydawany przez Anura może służyć orientacji, jak u nietoperzy, bądź stanowić formę komunikacji. Większość przedstawicieli rzędu ogoniastych uznaje się za nieme. Jednak Dicamptodon ensatus ma struny głosowe i potrafi wydobyć z siebie klekot czy szczekanie. Niektóre gatunki ogoniastych zaatakowane emitują cichy pisk lub skowyt.
Anura wydają znacznie więcej dźwięków, zwłaszcza podczas okresu godowego, gdy starają się swymi nawoływaniami przyciągnąć płeć przeciwną. Obecność poszczególnych gatunków na tym samym obszarze można łatwiej rozróżnić na podstawie charakterystyk ich nawoływań, niż dzięki przelotnym spotkaniom z samymi płazami. U większości gatunków dźwięk powstaje dzięki wypuszczaniu powietrza z płuc nad struny głosowe do rezonatorów (powstałych z uchyłków jamy gębowej) pod skórą bądź worków w gardle w kącie ust. Nadymają się one niczym balony i odgrywają rolę pudeł rezonansowych, pomagając dźwiękowi roznieść się po atmosferze bądź w wodzie, jeśli płaz przebywa akurat pod powierzchnią. Wydawanie dźwięków stanowi zwykle głośne nawoływanie samca mające na celu zachęcenie do niego samicy oraz zniechęcenie innych samców do jego terytorium. Głos ten modyfikuje się do cichszego podczas zalotów z nadejściem samicy bądź do agresywniejszej wersji, jeśli nieopodal wtargnie inny samiec. Śpiewy te niosą za sobą ryzyko przyciągnięcia drapieżników. Powodują też zużycie bardzo dużej ilości energii. Inne dźwięki obejmują odpowiedzi samicy na zaproszenie samca bądź na niechciane próby ampleksusu. Gdy płaz jest atakowany, wydaje z siebie odgłos zagrożenia lub strachu. Często przypomina on krzyk. Zazwyczaj nocna rzekotka z Kuby Osteopilus septentrionalis wydaje z siebie specjalny okrzyk, jeśli deszcz pojawia się za dnia.


== Zachowania terytorialne ==
Mało wiadomo o zachowaniach terytorialnych płazów beznogich. Natomiast niektóre płazy ogoniaste czy bezogonowe bronią swych terytoriów. Chodzi zazwyczaj o tereny żerowania, rozrodu czy schronienia. Samce normalnie wykazują takie zachowania, ale w przypadku niektórych gatunków samice, a nawet osobniki młodociane, również je praktykują. Choć u wielu gatunków Anura samice są większe od samców, nie przeszkadza to u większości gatunków, by to samce angażowały się aktywnie w obronę terytorium. U gatunków terytorialnych samce mogą być większe od samic. U niektórych z nich wykształciły się specjalne adaptacje, jak powiększone zęby dla gryzienia czy kolce na tułowiu, rękach czy przedkciukach.

U Caudata, wśród których walki w obronie terytorium odnotowao u 19% przedstawicieli, obrona terytorium przejawia się przyjmowaniem grożącej postawy i atakowaniem intruza, jeśli zachodzi taka potrzeba. Na atak składają się: kłapanie ustami, gonitwy i czasami ugryzienia, okazjonalnie powodujące nawet utratę ogona. Zachowania terytorialne poznano dokładnie w przypadku Plethodon cinereus. 91% oznaczonych osobników, później schwytanych ponownie, było w odległości metra od ich pierwotnych schronień pod kłodą bądź skałą. Podobną proporcję uzyskano, przenosząc zwierzęta w obrębie eksperymentu na odległość 30 m – kręgowce te wróciły do swych kryjówek. Caudata pozostawiają znaki zapachowe wokół swych terytoriów mierzących średnio 0,16-0,33 m². Czasami zamieszkuje je para złożona z samca i samicy. Stąd powstrzymywanie obcych przed wtargnięciem i wytyczanie granic pomiędzy sąsiadującymi areałami. Większość tych zachowań wydaje się stereotypowa, nie pociąga za sobą żadnych kontaktów pomiędzy osobnikami. Postawa grożąca obejmuje uniesienia ciała na ziemię i grożenie oponentowi, który często ulegle schodzi z drogi. Jeśli intruz pozostaje, następuje wypad do przodu z gryzieniem ogona bądź regionu nosowo-wargowego. Uszkodzenie może pogorszyć stan zdrowia rywala z powodu zapotrzebowania tkanki odpowiedzialnej za regenerację lub upośledzenie zdolności do znajdywania pokarmu.
Tylko u 5% Anura samce toczą walki o terytorium. U przedstawicieli tego rzędu zachowania terytorialne samców obserwuje się często na terenach rozrodu. Nawoływania stanowią zarówno zachętą do parowania się, jak i obwieszczenie posiadania. W ogólności głębszy głos reprezentuje cięższego i silniejszego osobnika. To może wystarczyć do zapobieżenia wtargnięciu przez mniejszego samca. Wydawanie głosów pochłania wiele energii i ma swoją cenę. Jeśli samiec zmęczy się, traci swe terytorium na rzecz innego, zdrowszego. U samców występuje tendencja do tolerowania posiadaczy sąsiednich terytoriów i bardziej agresywnego zachowania wobec nieznanych intruzów. Posiadacze swych areałów odnoszą z tego tytułu korzyści i zazwyczaj wychodzą lepiej w razie starcia dwóch płazów tej samej wielkości. Jeśli grożenie nie wystarcza, nastąpić może bezpośrednie starcie. Metody walki obejmują pchnięcia, parcie, wypychanie powietrza z rezonatorów konkurenta, chwytanie go za głowę, skakanie mu po plecach, gryzienie, gonitwy, chlapanie i zanurzanie przeciwnika pod wodę.


== Mechanizmy obronne ==

Płazy mają miękkie ciała i cienką skórę. Nie dysponują pazurami, ochronnym pancerzem ani kolcami. Zdają się względnie bezbronne. Niemniej wykształciły zróżnicowane mechanizmy obronne pozwalające im uniknąć polujących na nie drapieżników. Pierwszą linię obrony u płazów ogoniastych i bezogonowych stanowi wydzielany przezeń śluz. Powoduje on, że skóra jest stale wilgotna i śliska, niełatwa do chwycenia. Wydzielina jest często lepka i niesmaczna. Obserwowano węże ziewające i rozdziawiające szeroko swe paszcze podczas prób połknięcia platany szponiastej (Xenopus laevis), co dawało ofierze możliwość ucieczki.
W śluzie niektórych gatunków płazów występują też substancje toksyczne. Kwestię tą w przypadku Gymnophona zbadano pobieżnie, ale Typhlonectes compressicauda produkuje toksyczny śluz, który zabijał ryby drapieżne w doświadczeniu przeprowadzonym w Brazylii. U niektórych Caudata występuje toksyczna skóra. Pacyfotryton szorstki (Taricha granulosa) z Ameryki Północnej i inni członkowie tego rodzaju zawierają neurotoksynę tetrodotoksynę (TTX), najbardziej toksyczną znaną niebiałkową substancję, prawie identyczną z produkowaną przez ryby rozdymkowate. Wzięcie do ręki takiej traszki nie powoduje szkody, ale połknięcie nawet najmniejszych ilości skóry może okazać się śmiertelne. W doświadczeniach, w których karmiono ryby, płazy bezogonowe, gady, ptaki i ssaki pokarmem z dodatkiem skór tych traszek, wszystkie badane organizmy okazały się wrażliwe. Jedynie węże, które zwykły odżywiać się płazami, wykazują mniejszą wrażliwość na toksyny wytwarzane przez płazy – jest to ciekawy przykład koewolucyjnego "wyścigu zbrojeń". Np. węże pończoszniki prążkowane (Thamnophis sirtalis) wykazywały 200 razy mniejszą wrażliwość na TTX niż ssaki czy ptaki. Niektóre gatunki płazów bezogonowych (m.in. Dendrobatidae, a także występujące w Polsce ropuchy i kumaki) również produkują substancje toksyczne, głównie bufoteniny. Najważniejsze gruczoły produkujące toksynę leżą po bokach szyi i pod brodawkami grzbietu. Te okolice ciała płaz wystawia atakującemu go zwierzęciu. Ich wydzieliny mogą być obrzydliwe w smaku, wywoływać objawy fizyczne, w tym neurologiczne. W sumie wyizolowano ponad 200 toksyn z ograniczonej liczby gatunków płazów, które dotychczas przebadano.

Gatunki niejadalne i trujące cechuje jaskrawe ubarwienie ciała, często z kontrastowymi kombinacjami plam w kolorach czerwonym, żółtym i czarnym, na całości lub na części powierzchni ciała (jak np. u występujących w Polsce kumaków i salamandry). Ostrzega to potencjalnego drapieżnika o toksyczności ofiary: drapieżnik, spróbowawszy raz, o ile przeżyje, nie będzie więcej atakował tak ubarwionej ofiary. Pewne gatunki, jak kumaki Bombina, noszą ochronne ubarwienie na brzusznej stronie ciała. Zaatakowane, przyjmując pozycję obronną, pokazując drapieżcy żywe barwy swego brzucha. Przedstawiciel rzędu bezogonowych Allobates zaparo nie jest toksyczny, ale stosuje mimikrę, upodobniając się do innych, toksycznych gatunków żyjących w tych samych miejscach. Strategia ta służy zmyleniu drapieżnika.
Wiele płazów wiedzie nocny tryb życia, ukrywając się za dnia. Unikają w ten sposób dziennych drapieżników polujących przy pomocy wzroku. Inne płazy stosują Ubarwienie kryptyczne, aby zamaskować się w środowisku, w którym przebywają. Niektóre płazy ogoniaste przybierają pozy obronne, gdy czują się bezpośrednio zagrożone przez drapieżnika jak np. przez północnoamerykańską ryjówkę krótkoogoniastą (Blarina brevicauda), wykonują wijące ruchy ciała, unoszą się i smagają ogonem, co sprawia drapieżnikowi trudność w schwytaniu płaza bądź w uniknięciu kontaktu z produkującymi toksyny gruczołami. Podobnie niektóre płazy bezogonowe nadymają się, by wyglądać na większe i groźniejsze. Grzebiuszki z rodzaju Pelobates krzyczą i skaczą w kierunku agresora. Olbrzymie salamandry Andrias, jak też Ceratophryinae i Pyxicephalus mają ostre zęby i są zdolne ranić do krwi, gryząc w swej obronie. Desmognathus quadramaculatus potrafi ugryźć atakującego ją dwu-trzykrotnie większego węża pończosznika prążkowanego (Thamnophis sirtalis) w głowę i dzięki temu często udaje mu się uciec.
Kilka gatunków Caudata stosuje autotomię, poświęcając część swego ciała, najczęściej ogon, by umożliwić sobie ucieczkę. U niektóre gatunków należących do bezpłucnikowatych strefa u podstawy ogona jest strukturalnie słaba, co ułatwia odrzucenie ogona w wyniku silnego skurczu mięśni okrężnych u podstawy ogona. Ogon często kurczy się już po odrzuceniu, odwracając uwagę napastnika i pozwalając ogoniastemu uciec. Utracony ogon, a także w niektórych wypadkach kończyny, podlegają częściowej bądź całkowitej regeneracji. U dorosłych Anura kończyny nie odrastają, choć zachodzi to u kijanek.


== Znaczenie ==

Płazy występują na wszystkich kontynentach, z wyjątkiem Antarktydy, i w zdecydowanej większości ekosystemów lądowych na Ziemi. Nie występują jedynie w pełnosłonych morzach (z wyjątkiem jednego gatunku). W niektórych typach ekosystemów (np. w lasach mieszanych strefy umiarkowanej w Nearktyce) są jednymi z najliczniejszych (per capita i pod względem biomasy) kręgowców – ustępując jedynie gryzoniom. Jako drapieżniki, mają znaczny wpływ na kształt sieci troficznych i przepływ energii w ekosystemach: na Środkowym Wschodzie zwiększenie odłowów płazów w celach spożywczych spowodowało spadek liczebności populacji żab i znaczący wzrost liczebności komarów, których liczebność była uprzednio ograniczana przez polujące na nie płazy. Wiele drapieżników z wyższych poziomów troficznych zależy od płazów, jako od podstawowego źródła pożywienia. Wąż Thamnophis elegans w Kalifornii żeruje prawie wyłącznie na dwóch gatunkach płazów bezogonowych, Bufo canorus i Rana muscosa. Ponieważ ich liczebność się zmniejsza, zagraża to populacji tego węża, i innych gatunków (m.in. drapieżnych ptaków). W drobnych i okresowych zbiornikach wodnych kijanki płazów są jednymi z głównych detrytusożerców i roślinożerców, żywią się nimi rozmaite drapieżne bezkręgowce (larwy i postacie dorosłe chrząszczy, m.in. Dytiscidae, pluskwiaki m.in. Nepidae), ryby, ptaki brodzące.
Płazy są zwierzętami pożytecznymi z punktu widzenia człowieka:
w naturalny sposób kontrolują liczebność zwierząt, które uważane są za szkodniki (owadów, ślimaków).
niektóre gatunki płazów wykorzystywano na masową skalę do zwalczania szkodników upraw (owadów, gryzoni). M.in. w celu zwalczania szkodników upraw trzciny cukrowej introdukowano na wyspy karaibskie i w Australii ropuchę olbrzymią (Rhinella marina). Na Karaibach akcja ta zakończyła się umiarkowanym sukcesem, ale w innych rejonach świata introdukcja agi spowodowała znaczny spadek różnorodności biologicznej – ten żarłoczny płaz żerował nie tylko na szkodnikach, ale również na innych gatunkach i stał się uciążliwym gatunkiem inwazyjnym.
ze względu na wrażliwość na zmiany warunków siedliskowych i obecność substancji toksycznych (co wynika m.in. z nagiej, przepuszczalnej skóry, złożonego, podatnego na zakłócenia cyklu życiowego) są wykorzystywane jako gatunki wskaźnikowe, świadczące o stanie ekosystemu.
niektóre płazy bezogonowe są jadalne – spożywa się je między innymi we Francji i na Dalekim Wschodzie. Żabami i ropuchami karmi się też zwierzęta futerkowe w hodowlach.
gatunki z rodziny Dendrobatidae (głównie z rodzaju Phyllobates) są wykorzystywane przez Indian środkowo- i południowoamerykańskich do zatruwania strzał, używanych do polowań. Występujące w nich alkaloidy są także przedmiotem badań pod kątem pozyskiwania nowych lekarstw (m.in. środków znieczulających).
różne rodzaje enteogenów (głównie bufoteniny) są pozyskiwanych ze skóry i parotydów płazów w wielu częściach świata m.in. wśród plemion Mezoameryki i na Dalekim Wschodzie.
żaba szponiasta (Xenopus laevis) jest ważnym organizmem modelowym, zwłaszcza w badaniach embriogenezy i regulacji transkrypcji (m.in. ze względu na duże, łatwe do manipulowania zarodki i przezroczyste kijanki). Nieocenione usługi oddała w medycynie: ze względu na wrażliwość na gonadotropinę kosmówkową osobniki tego gatunku służyły jako pierwszy w historii medycyny test ciążowy (wystarczyło nastrzyknąć samicę moczem kobiety, obecność gonadotropiny kosmówkowej pobudzała żabę do składania po kilku godzinach jaj). Podobnie wykorzystywany, jako organizm modelowy, jest pokrewny gatunek – Xenopus tropicalis.
kumaki, nizinny i górski, (Bombina bombina i B. variegata) są wykorzystywane jako organizmy modelowe w badaniach zjawiska hybrydyzacji międzygatunkowej i procesów specjacji.
kijanki wielu gatunków płazów występujących w tropikach i w strefie klimatu umiarkowanego są wykorzystywane do badań nad plastycznością fenotypową i indukcją mechanizmów obrony przed drapieżnictwem oraz mechanizmami kształtującymi różnorodność gatunkową.


== Ochrona ==

Drastyczny spadek populacji płazów, obejmujący zanikanie całych populacji i masowe miejscowe wymarcia, obserwuje się od lat 80. XX wieku w wielu miejscach świata. Spadki liczebności płazów uznaje się za jedne z najbardziej krytycznych zagrożeń globalnej bioróżnorodności. W 2006 wyróżniano 4035 gatunków płazów zależnych od wody na pewnym etapie swego rozwoju. 33,6% z nich, czyli 1356 uznano za zagrożone. Liczba ta jest prawdopodobnie niedoszacowana. Nie włączono doń 1427 gatunków, na których temat nie było wystarczających danych, by przypisać im status. Jako przyczyny tego stanu rzeczy wymienia się m.in. zniszczenie środowiska naturalnego, jego modyfikacje, nadmierną eksploatację, zanieczyszczenia, introdukowane gatunki, zmiany klimatyczne, substancje chemiczne zaburzające gospodarkę hormonalną, dziurę ozonową (wykazano, że promieniowanie ultrafioletowe uszkadza szczególnie skórę, oczy i jaja płazów) oraz choroby, jak chytridiomycosis. Jednak przyczyny wielu przypadków spadku liczebności płazów wciąż są niejasne i stanowią temat trwającej dyskusji.

Globalna strategia powstrzymania kryzysu opracowana została w 2005 w formie Amphibian Conservation Action Plan (ACAP – "Plan Akcji Ochrony Płazów"). Stworzony przez ponad osiemdziesięciu najważniejszych ekspertów w tej dziedzinie plan działania wyszczególniał, co było potrzebne do ograniczenia spadku liczebności płazów i wyginięć przez kolejnych 5 lat, określając też koszty tych działań. The Amphibian Specialist Group of the World Conservation Union (IUCN) przewodzi wysiłkom ku wdrożeniu wyczerpującej strategii globalnej ochrony płazów. Autorzy ACAP postulują położenie szczególnego nacisku na uzupełnienie wiedzy w zakresie systematyki, ekologii i źródeł zagrożeń płazów, a także na ciągły monitoring stanu środowiska i kondycji populacji płazów w naturze. W planie ACAP najwięcej uwagi poświęcono ochronie siedlisk i tworzeniu sieci ochrony obszarów o znaczeniu kluczowym dla różnorodności biologicznej, gromadzeniu próbek materiału biologicznego płazów, zapobieganiu globalnym zmianom klimatu, ograniczeniu eksploatacji populacji płazów przez człowieka oraz zapobieganiu chorobom, trapiącym populacje płazów.
Podstawową formą ochrony płazów pozostaje ochrona gatunkowa gatunków zagrożonych. W Polsce występuje 18 gatunków płazów (zobacz też: Płazy Polski), wszystkie objęte są ochroną gatunkową na terenie kraju. Zapobieganiu nielegalnemu wywozowi i handlowi gatunkami zagrożonymi, w tym płazami, służy konwencja CITES.
Za priorytetową formę ochrony uznaje się ochronę i odtwarzanie siedlisk, ze względu na to, że to właśnie zanik i degradacja siedlisk jest głównym powodem wymierania płazów. W krajach Unii Europejskiej kompleksową formę ochrony siedlisk zapewniają Specjalne Obszary Ochrony Siedlisk wchodzące w skład sieci Natura 2000, na świecie uzupełniają je obszary wodno-błotne o specjalnym znaczeniu, chronione przez konwencję ramsarską.
Ze względu na to, że w wielu przypadkach nie zostały rozpoznane przyczyny wymierania płazów, a wymieranie to postępuje zbyt szybko, by można było mu przeciwdziałać, ważnym elementem ochrony płazów pozostaje hodowla in-situ i ex-situ oraz krioprezerwacja materiału genetycznego wymierających gatunków płazów. Amphibian Ark stanowi organizację stworzoną w celu wdrożenia rekomendacji ochrony ex-situ dla tego planu. Współpracuje ona z ogrodami zoologicznymi i akwariami całego świata, zachęcając do tworzenia kolonii stanowiących zabezpieczenie dla zagrożonych gatunków. Panama Amphibian Rescue and Conservation Project ("Projekt Ratowania i Ochrony Panamskich Płazów") zbudowany został dla stworzenia ogólnokrajowej odpowiedzi na zagrożenie chytridiomycosis.
(zobacz też: Ochrona płazów)


== W kulturze ==
Płazy odgrywaja pewną rolę w kulturze. Jak zauważa Marian Młynarski, podobnie jak gady, nie należą do zwierząt najlepiej poznanych. Przyczyniło się to do nieprawdziwego ich obrazu. Nie zyskały sobie sympatii społeczeństwa, cieszą się złą opinią. Uważa się je za wstrętne, paskudne stworzenia, wywołujące strach czy odrazę. Ta zupełnie nieuzasadniona opinia przyniosła negatywne skutki: bezmyślne tępienie zwierząt.

Zwierzęta te zdążyły obrosnąć w przesądy. Uważa się choćby, że salamandra potrafi przetrwać w ogniu, a nawet preferuje ogień jako swe siedlisko. Odmieńce jaskiniowe z kolei mają stanowić dzieci smoków żyjących w środku ziemi. Rzekotkom przypisywano w przeszłości umiejętność przewidywania pogody, uważano ją za pomocną w tworzeniu prognoz. Trzymano ją z tego względu w specjalnych, wysokich terrariach. Cały czas hoduje się ją jako zwierzę domowe, podobnie jak popularną w hodowli australorzekotkę szmaragdową.
W biblijnej Księdze Wyjścia namnożenie się żab stanowi drugą plagę egipską. Zjawiska takie zdarzają się nad Nilem naturalnie.
Jan Parandowski nazywa hydrę lernejską, potwora z bagien z mitologii greckiej, „płazem ohydnym”. Z mitologii greckiej pochodzi słowo „tryton”, określające dziś traszki. Stanowiło ono imię boga morskiego, syna Posejdona, oznaczało także całą rasę stworzeń morskich, pół ludzi, pół ryb. W mitologii Korei występuje władca o imieniu Kymwa, czyli „Złota Żaba”.
Złą ropuchę z filmu Labirynt fauna wzorowano na postaci z dawnego horroru.
Z płazami wiążą się też nazwy miejsc i organizacji. Do salamandry plamistej (zwanej jaszczurem) odwołują się Jaszczurówka, Jaszczurzyce i Polskie Towarzystwo Ochrony Przyrody „Salamandra”).
Zadziornica włochata zajęła pierwsze miejsce na liście najdziwniejszych zwierząt świata stworzonej przez serwis internetowy New Scientist. Dzięki swym dziwacznym "pazurom" porównuje się ją do bohaterów komiksów i filmów, jak Wolverine.


== Nauka ==
Nauka o płazach nazywa się batrachologią. Natomiast dyscyplina wiedzy traktująca o płazach i gadach to herpetologia. Wchodzą one w skład szerszej nauki: zoologii, choć rzadko uprawiane są oddzielnie. Badania na tym polu dotyczą zwierzęcej taksonomii, morfologii, etologii, ekologii, fizjologii i biochemii. Wyniki badań podlegają recenzji naukowej i publikacji w czasopismach naukowych. Specjaliści prowadzą prace terenowe, badania na uniwersytetach, kształcą studentów, prowadzą muzea i ogrody zoologiczne, rozmnażają i sprzedają zwierzęta, a także zarządzają dziką przyrodą. Zrzeszają się w towarzystwach naukowych (np. Society for the Study of Amphibians and Reptiles (SSAR) i Societas Europaea Herpetologica (SEH)) i publikują prace w czasopismach naukowych dedykowanych herpetologii (np. Amphibia-Reptilia).


== Przypisy ==


== Bibliografia ==
R. L. Dorit, W. F. Walker, R. D. Barnes: Zoology. Saunders College Publishing, 1991. ISBN 978-0-03-030504-7.
Robert C. Stebbins, Nathan W. Cohen: A Natural History of Amphibians. Princeton University Press, 1995. ISBN 978-0-691-03281-8.
Robert C. Stebbins, Nathan W. Cohen: A Natural History of Amphibians. Princeton University Press, 1997. ISBN 978-0-691-03281-8.
Marian Młynarski: Płazy i gady Polski. Warszawa: Państwowe Zakłady Wydawnictw Szkolnych, 1966.
William E. Duellman: Biology of Amphibians. JHU Press, 1994.
Dev Raj Khanna, P. R. Yadav: Biology of Amphibia. Discovery Publishing House, 2005. [dostęp 2014-04-28].
Michał Walski: Badania ultrastrukturalne rozwoju bariery krew-powietrze w płucach kręgowców ze szczególnym uwzględnieniem systemu surfaktantu. Warszawa: Dział Wydawnictw Akademii medycznej w Warszawie, 1986. [dostęp 2014-05-02].
Kentwood D. Wells: The Ecology and Behavior of Amphibians. University of Chicago Press, 2010. [dostęp 2014-05-03].
Homer William Smith: The Kidney: Structure and Function in Health and Disease. Oxford University Press, 1951.
Walter Wilczynski: The Nervous System. W: Martin E. Feder, Warren W. Burggren: Environmental Physiology of the Amphibians. University of Chicago Press, 1992. [dostęp 2014-05-16].
Sidney Hugh Reynolds: The vertebrate skeleton. CUP Archive, 1897, seria: Cambridge Zoological Series. [dostęp 2014-05-18].Xavier Cugat (ur. 1900, zm. 1990) – muzyk, dyrygent i kierownik orkiestr rozrywkowych, urodzony w Hiszpanii, naturalizowany na Kubie.
Uważany za jednego z bardziej wpływowych artystów stylu latyno-amerykańskiego i muzyki popularnej w Stanach Zjednoczonych, jednym z jego epigonów stał się Perez Prado. Od 1952 do 1964 był żonaty z aktorką i piosenkarką Abbe Lane. Wystąpił w wielu filmach rozrywkowych, zawsze we własnej roli dyrygenta.
Kierował kilkoma orkiestrami: Xavier Cugat and Charo, Cugat and His Gigolos, Xavier Cugat and His Orchestra, The Xavier Cugat Orchestra. Jego nazwisko figuruje wśród sław Hollywood Walk of Fame.
W latach największego sukcesu podróżuje nieustannie między Nowym Jorkiem a Los Angeles, występując w różnych spektaklach, w radiu, w kinie, w lokalach rozrywkowych i najmodniejszych hotelach. Rok 1940 jest uważany za najlepszy dla jego kariery, nagrał wtedy słynny utwór Perfidia, śpiewny przez Miguelita Valdés, zaliczany dziś do standardów muzyki slow. Od tego momentu nagrał kilka płyt z muzyka latynoską z rytmami kongi, mambo, cza-czy.


== Film ==
Xavier Cugat wystąpił w kilku amerykańskich filmach:
Week-end at the Waldorf (1945)
Córka Neptuna (Neptune's Daughter) (1949)
You Were Never Lovelier (1942)
Ślicznotki w kąpieli (ang. Bathing Beauty) (1944).Xuxa, właśc. Maria da Graça Meneghel (ur. 27 marca 1963 w Santa Rosa) – brazylijska piosenkarka, zdobywczyni Nagrody Grammy, aktorka oraz prezenterka telewizyjna prowadząca programy dla dzieci. Jej występy były transmitowane w wielu krajach świata w językach: portugalskim, hiszpańskim i angielskim. Do jej największych osiągnięć zaliczyć należy również nagranie albumu Xou da Xuxa 3, który osiągnął jeden z najlepszych wyników sprzedaży w historii brazylijskiej muzyki – ponad 3,5 mln sprzedanych egzemplarzy. Jest on zarazem jednym z najlepiej sprzedających się albumów na świecie w kategorii muzyki dla dzieci. Warto dodać, że aż 12 singli artystki osiągnęło pierwsze miejsce brazylijskiej listy przebojów. W 1993 jej singel Sabor de la vida dotarł na pierwsze miejsce listy Hot Latin Tracks amerykańskiego magazynu muzycznego Billboard. W 2008 roku Xuxa była piosenkarką, która sprzedała najwięcej albumów i singli w historii brazylijskiej muzyki, a jej majątek szacowany jest na ponad 470 mln USD.


== Życie prywatne ==
Xuxa ma pochodzenie niemiecko-austriacko-polsko-włoskie. Jej ojciec – Luiz Floriano Meneghel – był zawodowym żołnierzem; stacjonował w Rio de Janeiro, kiedy była małą dziewczynką.
Przez pięć lat – do 1986 – spotykała się z słynnym brazylijskim piłkarzem Pelé, którego poznała podczas sesji zdjęciowej dla Manchete Magazine. W latach 1990-1992 spotykała się z kierowcą Formuły 1 Ayrtonem Senną. W 1997 zaczęła spotykać się z modelem i aktorem Luciano Szafirem. Owocem ich związku jest córka Sasha, która urodziła się 28 lipca 1998.


== Albumy ==
1984 – Clube da Criança
1985 – Xuxa e Seus Amigos
1986 – Xou da Xuxa
1987 – Xegundo Xou da Xuxa
1988 – Xou da Xuxa 3
1989 – 4º Xou da Xuxa
1990 – Xuxa 5
1991 – Xou da Xuxa Seis
1992 – Xou da Xuxa Sete
1993 – Xuxa
1994 – Sexto Sentido
1995 – Luz no Meu Caminho
1996 – Tô de Bem com a Vida
1997 – Boas Notícias
1998 – Só Falta Você
1999 – Xuxa 2000
2000 – Xuxa só para Baixinhos
2001 – Xuxa só para Baixinhos 2
2002 – Xuxa só para Baixinhos 3
2003 – Xuxa só para Baixinhos 4
2004 – Xuxa só para Baixinhos 5 – Circo
2005 – Xuxa só para Baixinhos 6 – Festa
2007 – Xuxa só para Baixinhos 7 – Brincadeiras
2007 – Xuxa só para Baixinhos 8 – Escola
2008 - Xuxa só para Baixinhos 8 - Escola
2009 - Xuxa só para Baixinhos 9 - Natal Mágico
2010 - Xuxa só para Baixinhos 10 - Baixinhos, Bichinhos e Mais
2011 - Xuxa só para Baixinhos 11 - Sustentabilidade


== Filmografia ==
1979 – Amor Estranho Amor
1982 – Fuscão Preto
1983 – O Trapalhão na Arca de Noé
1984 – Os Trapalhões e o Mágico de Oróz
1985 – Os Trapalhões no reino da fantasia
1988 – Super Xuxa Contra Baixo Astral
1989 – A Princesa Xuxa e os Trapalhões
1990 – Xuxa e os Trapalhões e o Mistério de Hobin Hood
1990 – Lua de Cristal
1991 – Gaúcho Negro
1999 – Xuxa Requebra
2000 – Xuxa Pop Star
2001 – Xuxa e os Duendes
2002 – Xuxa e os Duendes 2
2003 – Xuxa em Abracadabra
2004 – Xuxa em O Tesouro da Cidade Perdida
2005 – Xuxinha e Guto Contra Os Monstros do Espaço
2006 – Xuxa Gêmeas
2007 – Xuxa em Sonho de Meninas


== Nagrody Grammy ==
2002 – Najlepszy album z muzyką dla dzieci – "Xuxa só para Baixinhos 2" (nagroda)
2003 – Najlepszy album z muzyką dla dzieci – "Xuxa só para Baixinhos 3" (nagroda)
2005 – Najlepszy album z muzyką dla dzieci – "Xuxa só para Baixinhos 5 – Circo" (nominacja)
2006 – Najlepszy album z muzyką dla dzieci – "Xuxa só para Baixinhos 6 – Fiesta" (nominacja)
2012 - Najlepszy album z muzyką dla dzieci – "Xuxa só para Baixinhos 11 – "Sustentabilidade" (nominacja)


== Linki zewnętrzne ==
Xuxa w bazie Internet Movie Database (IMDb) (ang.)
Xuxa w bazie filmweb.pl
Ilarié – najsłynniejszy singel piosenkarkiWarren Zevon (ur. 24 stycznia 1947 Chicago USA, zm. 7 września 2003 Los Angeles) – amerykański wokalista i kompozytor rockowy. Obok Boba Dylana i Neila Younga jeden z najciekawszych pieśniarzy folk-rockowych, choć od obu dużo słabiej znany. Utwory Zevona charakteryzowały się rockową ostrością, a teksty ich były bardzo niepoprawne politycznie oraz przesycone czarnym humorem i groteską. Największy przebój Zevona to Werewolves of London. Warren Zevon najlepiej znany jest ze swej długiej kariery solowej lecz karierę muzyczna rozpoczął w 1965 w duecie wokalnym Lyme & Cybelle z Violet Santangelo. W połowie 2002 u Zevon'a, który przez całe dorosłe życie intensywnie palił, zdiagnozowano raka płuc. W tym czasie w jednym z wywiadów powiedział: Wybrałem pewną ścieżkę i żyłem jak Jim Morrison i żyłem 30 lat dłużej. Dokonujesz wyborów i musisz żyć z ich konsekwencjami. Od tego momentu przeżył ponad rok zdoławszy nagrać nowy album The Wind i doczekał się wnuków (bliźniaków). Zmarł w swym domu w Los Angeles w niedzielę 7 września 2003.


== Dyskografia ==
1969 Wanted Dead or Alive
1976 Warren Zevon
1978 Excitable Boy
1980 Bad Luck Streak in Dancing School
1981 Stand in the Fire [live]
1982 The Envoy
1987 Sentimental Hygiene
1989 Transverse City
1991 Mr. Bad Example
1993 Learning to Flinch
1995 Mutineer
2000 Life'll Kill Ya
2002 My Ride's Here
2003 The Wind
2003 The First SessionsWeird Al Yankovic, właśc. Alfred Matthew Yankovic (ur. 23 października 1959 w Lynwood w Kalifornii) – amerykański muzyk, satyryk, parodysta, akordeonista i producent telewizyjny.
Jest głównie znany ze swoich dowcipnych piosenek na tematy popkulturowe i parodii znanych utworów innych artystów.


== Biografia ==
Zaczął grać na akordeonie na dzień przed szóstymi urodzinami, osiągając biegłość na tym instrumencie w wieku dziesięciu lat[potrzebne źródło].
Gdy usłyszał radiowe show Dr. Demento w 1976 roku wysłał mu kasetę z nagraniem swojej piosenki pt. Belvedere Cruising. Od tego zaczęła się jego kariera.
Trzy lata później Al był studentem architektury i DJ-em w radiu uniwersyteckim. Na antenie używał pseudonimu Weird Al, który stosuje do dziś. Kiedy znany z przeboju My Sharona zespół The Knack miał przyjechać na uniwersytet Cat Poly, Al zagrał na akordeonie parodię tego hitu zatytułowaną My Bologna. Spodobała się ona zespołowi, który doprowadził do wydania jej przez wytwórnię płytową, co dało Alowi sześciomiesięczny kontrakt. Słuchacze Dr. Demento umieścili to nagranie na czele listy przebojów Funny five.
W 1980 roku Al pracując w jednej z największych sieci radiowych stworzył parodię słynnej piosenki zespołu Queen "Another One Bites The Dust", nazywając ją "Another One Rides The Bus". Piosenka ta stała się tak popularna, że Al po raz pierwszy pojawił się w telewizji, w programie The Tommorow Show Toma Snydera.
W 1981 roku Al, występując u boku Dr. Demento zachwycił Jaya Leveya, który wkrótce został jego managerem. Poradził Alowi aby zamiast występować solo stworzył zespół, w którym Jim West grał na gitarze elektrycznej, Steve Jay – basowej, Bermuda Schwartz – na bębnach. W 1992 do zespołu dołączył klawiszowiec Rubén Valtierra.
W 1985 roku Al współtworzył i wystąpił w częściowo fikcyjnym dokumencie na temat swojego życia pod tytułem The Compleat Al. W 1989 zagrał w oryginalnej komedii UHF, w której jak w swoich piosenkach m.in. parodiuje aktorów z klasyki kina. Scenariusz Weird Al stworzył wraz z Jayem Levey, który z kolei go wyreżyserował.
W styczniu 1998 roku Al przeszedł operację wzroku LASIK i zgolił wąsy, radykalnie zmieniając swój wygląd.


=== Rodzina ===
Alfred Matthew "Weird Al" Yankovic jest jedynym synem Nicolasa Louisa Yankovicia (pół-Jugosłowianina , pół-Amerykanina) i Mary Elizabeth Vivalda. Poślubił Suzanne Krajewski 10 lutego 2001 roku. Ich córka Nina przyszła na świat 11 lutego 2003 roku.
9 kwietnia 2004 roku rodzice Ala zostali znalezieni martwi w swoim domu w Fallbrook w Kalifornii. Prawdopodobnie ulegli zaczadzeniu na skutek pożaru. W noc po znalezieniu ciał Al dał koncert, mówiąc, że tak jak kiedyś jego muzyka pomagała fanom, tak teraz pomoże jemu w tych trudnych chwilach.


== Piosenki ==
Oprócz bardzo znanych parodii, Al nagrał także wiele oryginalnych, dowcipnych piosenek, takich jak "Why Does This Always Happen to Me?" czy "Hardware Store". Ostrze satyry jest wymierzane przez niego w elementy popkultury, takie jak telewizja ("I Can't Watch This"), filmy ("The Saga Begins"), fastfoody ("Eat It"), muzykę pop (polki).
Parodie Ala rzadko mają na celu ośmieszenie autora piosenki, najczęściej ich dowcip polega na tworzeniu niespodziewanego, kontrastowego zestawienia wizerunku artysty z tematem utworu. Niektóre z jego piosenek są pastiszami, imitującymi bardziej styl danego zespołu niż konkretny utwór. Niektóre z zespołów "uhonorowanych" w ten sposób to Coolio ("Amish Paradise"), Devo ("Dare To Be Stupid"), The B-52's ("Mr. Popeil"), Talking Heads ("Dog Eat Dog"), Nine Inch Nails ("Germs"), The Beach Boys ("Trigger Happy"), Frank Zappa ("Genius In France"), Oingo Boingo ("You Make Me"), Nirvana ("Callin' In Sick", "Smells Like Nirvana"), The Police ("Velvet Elvis"), AC/DC ("Young, Dumb And Ugly"), James Taylor ("Good Old Days"), Beastie Boys ("Twister"), Cyndi Lauper ("Girls Just Want To Have Lunch"), They Might Be Giants ("Everything You Know Is Wrong"), Bob Dylan ("Bob"), Green Day ("Canadian Idiot"), The Kinks ("Don't Wear Those Shoes"), Madonna ("Like A Surgeon"), R.E.M. ("Frank's 2000" TV"), Soundgarden ("Asshole's Son"), Harry Chapin oraz Gordon Lightfoot ("The Biggest Ball of Twine in Minnesota"), Chamillionaire ("White & Nerdy"), Crash Test Dummies ("Headline News"), Red Hot Chili Peppers ("Bedrock Anthem"), Michael Jackson ("Fat", "Eat It"), Lady Gaga ("Perform This Way").
Ostatnio dużą popularność zdobywa jego parodia piosenki "You're Beautiful" Jamesa Blunta o tytule "You're Pitiful". Można jej wysłuchać na oficjalnej stronie Yankovica.


== Dyskografia ==
Oto lista albumów Ala wraz z datą wydania i miejscem na liście Billboardu:
„Weird Al” Yankovic – 26 kwietnia 1983; #139
Weird Al" Yankovic in 3-D – 28 lutego 1984; #17
Dare to Be Stupid – 18 czerwca 1985; #50
Polka Party! – 21 października 1986; #177
Even Worse – 12 kwietnia 1988; #27
UHF – Original Motion Picture Soundtrack and Other Stuff – 18 lipca 1989; #146
Off the Deep End – 14 kwietnia 1992; #17
Alapalooza – 5 października 1993; #46
Bad Hair Day – 12 marca 1996; #14
Running with Scissors – 29 czerwca 1999; #16
Poodle Hat – 20 maja 2003; #17
Straight Outta Lynwood – 26 sierpnia 2006; #10
Alpocalypse - 27 kwietnia 2011; #9
Mandatory Fun - 15 lipca 2014 #1


=== Składanki ===
Greatest Hits – 18 października 1988
The Food Album – 22 czerwca 1993
Permanent Record – Al In The Box – 27 września 1994
Greatest Hits – Volume II – 25 października 1994
The TV Album – 7 listopada 1995
The Essential "Weird Al" Yankovic - 27 października 2009


=== Specjalne projekty ===
Peter And The Wolf / Carnival of the Animals, Part II (Wraz z Wendy Carlos) – 4 października 1988
Babalu Music – 22 października 1991
Music From And Inspired By The Motion Picture Pokémon The Movie 2000: The Power Of One – 18 lipca 2000; #85 (zawiera "Polkamon")
Dog Train – 2005 – Książka / płyta CD dla dzieci Sandry Boynton (Al śpiewa "I Need A Nap")


== Linki zewnętrzne ==
Strona oficjalna
"Weird Al" Yankovic w bazie Internet Movie Database (IMDb) (ang.)
"Weird Al" Yankovic w bazie filmweb.pl
Oficjalna strona, z której można pobrać piosenkę "Don't download this song"


== Przypisy ==Thomas Woodrow Wilson (ur. 28 grudnia 1856 w Staunton w stanie Wirginia, zm. 3 lutego 1924 w Waszyngtonie) – dwudziesty ósmy prezydent USA (1913–1921).


== Biografia ==
Wilson, urodzony w rodzinie prezbiteriańskiego pastora i wykładowcy teologii pastoralnej w prezbiteriańskim seminarium, szkockiego pochodzenia Josepha Rugglesa Wilsona i Jessie Janet Woodrow, ukończył Uniwersytet Princeton oraz studiował na Wydziale Prawa na uniwersytecie w Wirginii. Doktoryzował się na Johns Hopkins University i rozpoczął karierę naukową. W 1902 roku został rektorem Uniwersytetu Princeton.
Wilson stawał się coraz bardziej znany, co skłoniło progresywne kręgi wewnątrz Partii Demokratycznej do rozważenia jego kandydatury na prezydenta kraju. Najpierw jednak wystartował w 1910 roku w wyborach na gubernatora New Jersey zdobywając 54% poparcia. W 1912 roku został kandydatem Partii Demokratycznej na prezydenta USA. W kampanii do Białego Domu wystartowali były prezydent T. Roosevelt jako kandydat Partii Postępu, aktualny prezydent Taft, z ramienia GOP oraz Wilson z partii Demokratów.
Mimo iż zdobył jedynie 42% głosów obywateli, o wygranej zadecydowała przewaga głosów elektorskich.
Już na początku swej prezydentury Wilson doprowadził do uchwalenia przez Kongres trzech ważnych ustaw. Jedna z nich – Underwood Act – przewidywała obniżenie stawek celnych, druga – Federal Reserve Act – pozwalała na bardziej elastyczne gospodarowanie skarbem państwa, trzecia z kolei powoływała do życia Federalną Komisję Handlu (Federal Trade Commission), której zadaniem było zwalczanie nieuczciwych praktyk w biznesie. Jego program, znany jako New Freedom, dawał obywatelom prawo do swobodnego zrzeszania się oraz do strajku.
W 1913 roku Wilson wziął udział w pierwszej oficjalnej prezydenckiej konferencji prasowej w historii Stanów Zjednoczonych. Kontakty z prasą traktował jako środek do zdobycia poparcia dla swego programu.
4 sierpnia 1914 prezydent ogłosił neutralność USA w I wojnie światowej.
W 1916 roku administracja Wilsona zakazała zatrudniania dzieci oraz ograniczyła czas pracy robotników kolejowych do ośmiu godzin dziennie. Te zmiany oraz hasło „on trzyma nas z dala od wojny” (chodziło o toczącą się wówczas wojnę w Europie) pozwoliły Wilsonowi wygrać kolejne wybory, w których uzyskał 51,67% głosów.
Wkrótce po nich prezydent stwierdził, że Ameryka nie może pozostać neutralna w obliczu wojny światowej. 2 kwietnia 1917 Wilson poprosił Kongres o wypowiedzenie wojny Niemcom.

Przyłączenie się USA z wolna przeważało losy wojny na korzyść aliantów. W styczniu 1918 prezydent przedstawił przed Kongresem cele, które USA chcą osiągnąć w tej wojnie. Są one znane jako 14 punktów Wilsona i stały się podstawą traktatu wersalskiego.
Po podpisaniu przez Niemcy kapitulacji Wilson wyjechał na sześć miesięcy do Paryża, gdzie pracował na rzecz zapewnienia światu stałego pokoju. Następnie prezentował traktat wersalski przed Kongresem. Jednak po wyborach w 1918 demokraci utracili większość i Kongres, przewagą siedmiu głosów, traktat odrzucił.
Wilson, wbrew ostrzeżeniom lekarzy, zaczął podróżować po kraju i przekonywać współobywateli do traktatu.
W 1919 roku przyczynił się do założenia Ligi Narodów, za co otrzymał Pokojową Nagrodę Nobla.
Prezydent zmarł w 1924 roku. Był żonaty dwukrotnie: najpierw z Ellen Wilson, a po jej śmierci z Edith Wilson.
Wilson był reformatorem. Jego prezydentura przypadała na okres tzw. ery postępowej w historii Stanów Zjednoczonych.
Po jego śmierci w Polsce ogłoszono żałobę narodową.


== Upamiętnienie ==
Jego portret występuje na banknocie stutysięcznodolarowym niebędącym w powszechnym obiegu.
W okresie międzywojennym w Poznaniu Polacy upamiętnili amerykańskiego prezydenta pomnikiem w Poznaniu wystawionym z inicjatywy polskiego pianisty i działacza Ignacego Jana Paderewskiego. Paderewski ufundował mu pomnik, który w 1931 roku został odsłonięty w poznańskim Parku Wilsona. Autorem rzeźby był Gutzon Borglum – autor twarzy Jerzego Waszyngtona wyrzeźbionej w zboczu Mount Rushmore.
W Warszawie istnieje Plac Thomasa Woodrowa Wilsona.


== Honorowe obywatelstwa ==
Rzym


== Przypisy ==


== Zobacz też ==
Plac Thomasa Woodrowa Wilsona w Warszawie
Pomnik Woodrowa Wilsona w PoznaniuBracia Orville Wright (ur. 19 sierpnia 1871, zm. 30 stycznia 1948) i Wilbur Wright (ur. 16 kwietnia 1867, zm. 30 maja 1912), amerykańscy pionierzy lotnictwa. Uważani są powszechnie za konstruktorów pierwszego udanego samolotu.
Bracia Wright dorastali w Dayton w stanie Ohio w USA, gdzie od 1892 prowadzili wytwórnię i warsztaty rowerów Wright Cycle Company. Przejawiali przy tym zainteresowanie problematyką zbudowania maszyny latającej cięższej od powietrza, bazując na doświadczeniach wczesnych pionierów lotnictwa, jak Otto Lilienthal.
Podobnie jak Lilienthal, bracia Wright początkowo budowali szybowce, sterowane za pomocą skręcania części skrzydeł (wing warping). W 1900 r. w celu kontynuowania eksperymentów lotniczych przenieśli się do Kitty Hawk w Karolinie Północnej, w której okolicy panowały dobre warunki do testów w postaci silnych wiatrów. 23 marca 1903 złożyli wniosek o patent (przyznany 22 maja 1906, U.S. patent number 821,393) na swój sposób sterowania maszynami latającymi, stworzony przy pomocy i finansowym udziale Alexandra G. Bella.
Również w 1903 roku zbudowali swój pierwszy samolot - Wright Flyer, napędzany silnikiem spalinowym zbudowanym przez ich pracownika Charlie Taylora.
14 grudnia 1903 Wilbur Wright dokonał pierwszej próby lotu ze wzniesienia, na odległość 36 metrów, nie do końca udanej i zakończonej lekkim uszkodzeniem samolotu. Następne próby miały miejsce 17 grudnia 1903. Tego dnia, ok. godziny 10.35, Orville Wright wzbił się w powietrze na samolocie i dokonał lotu na odległość około 37 metrów (120 stóp), trwającego 12 sekund. W czwartym locie tego dnia, Wilbur Wright przeleciał 279 metrów w 59 sekund. Za pierwszy lot samolotu uznawany jest zazwyczaj pierwszy lot Orville'a 17 grudnia, lecz są również argumenty, aby uznać pierwszeństwo lotu Wilbura z 14 grudnia, a zwłaszcza pierwszego w pełni udanego sterowanego lotu na odległość 279 m.
Sukces braci Wright wiązał się z:
dogłębnym przeanalizowaniem aerodynamiki (zwł. powstawania siły nośnej),
rozwiązaniem skutecznych metod sterowania,
użyciem niezbyt ciężkiego i stabilnie pracującego silnika.
Trzeba też podkreślić, iż przyjęty układ konstrukcyjny samolotu był niestateczny, co stwarzało wyzwanie dla pilota, a jednak bracia Wright poradzili sobie i z tym problemem.
Po próbach w Kitty Hawk bracia Wrights powrócili do Dayton, gdzie w 1904 kontynuowali próby na polu wzlotów Huffman Prairie. Ponieważ pierwszy samolot Wrightów był zbyt słaby, aby sam wystartować w warunkach braku sprzyjającego przeciwnego wiatru, tym razem bracia startowali z pomocą katapulty. Pod koniec roku bracia Wright doszli do lotów o długości 5 minut. W 1904 i 1905 przeprowadzili oni ponad 80 lotów z Huffman Prairie. 5 października 1905 Wilbur odbył lot o długości 39 minut, pokonując 24 1/2 mili. Pokazom tym asystowali sąsiedzi i miejscowa prasa.

Bracia stali się sławni jednak dopiero w latach 1908-1909, kiedy Wilbur zademonstrował samolot w Europie, a Orville zaprezentował go Armii USA w Forcie Myer. 14 maja 1908 bracia Wright dokonali pierwszego lotu z pasażerem (był nim Charlie Furnas). 17 września 1908, podczas prezentacji samolotu wojsku, doszło do katastrofy na skutek urwania się śmigła - śmierć poniósł oficer Thomas Selfridge, stając się pierwszą ofiarą wypadku lotniczego, natomiast Orville został ranny. Pod koniec 1908 Wilbur Wright we Francji zabrał na pokład samolotu pierwszą pasażerkę, panią Hart O. Berg. 29 września 1909 roku Wilbur samolotem Flyer III okrążył Statuę Wolności w Nowym Jorku.
Również w 1909 bracia Wright wygrali pierwszy kontrakt na dostawę samolotów dla sił zbrojnych USA, kiedy to zbudowali dwumiejscowy samolot zdolny do godzinnego lotu ze średnią prędkością 40 mil na godzinę. Oprócz fabryki w Dayton, rozpoczęli również budowę samolotów Flyer w Niemczech.


== Zobacz też ==
Aleksander Możajski - opatentował samolot w 1881 roku
Richard Pearse - mógł odbyć lot samolotem 31 marca 1903 roku
Gustav Whitehead - odbył lot samolotem 14 sierpnia 1901 roku


== Przypisy ==Tucker. Konstruktor marzeń – amerykański film biograficzny z 1988 roku. Fabularyzowana biografia Prestona Tuckera.


== Główne role ==
Jeff Bridges – Preston Thomas Tucker
Joan Allen – Vera Tucker
Martin Landau – Abe Karatz/Walter Winchell (głos)
Frederic Forrest – Eddie Dean
Mako – Jimmy Sakuyama
Elias Koteas – Alex Tremulis
Christian Slater – Junior Tucker
Nina Siemaszko – Marilyn Lee Tucker
Corin Nemec – Noble Tucker
Anders Johnson – Johnny Tucker
i inni


== Nagrody i nominacje ==
Oscary za rok 1988
Najlepsza scenografia i dekoracje wnętrz - Dean Tavoularis, Armin Ganz (nominacja)
Najlepsze kostiumy - Milena Canonero (nominacja)
Najlepszy aktor drugoplanowy - Martin Landau (nominacja)
Złote Globy 1988
Najlepszy aktor drugoplanowy - Martin Landau
Nagrody BAFTA 1988
Najlepsza scenografia - Dean Tavoularis


== Linki zewnętrzne ==
Tucker. Konstruktor marzeń w bazie Internet Movie Database (IMDb) (ang.)
Tucker. Konstruktor marzeń w bazie filmweb.pl
Tucker. Konstruktor marzeń w bazie stopklatka.plRzut podkową – gra polegająca na zarzuceniu podkowy na specjalny kołek.


== Punktacja ==

Oficjalny mecz trwa do 50 pkt., zaś rekreacyjny do 21 pkt. Punkty przyznaje się w następujący sposób:
+6 punktów – jeżeli obydwie podkowy danego zawodnika zdobyły 3 punkty, czyli ringera,
+4 punkty – jeżeli jedna podkowa danego zawodnika zdobyła ringera, a jego druga podkowa jest bliżej od wszystkich podków jego przeciwnika
+3 punkty – tzw.ringer, jeżeli podkowa po upadku otacza kołek, ale go nie dotyka,
+2 punkty – jeżeli dwie podkowy danego zawodnika są bliżej kołka niż wszystkie podkowy jego przeciwnika,
+1 punkt – jeżeli żaden zawodnik nie zdobył ringera, punkt dostaje podkowa będąca najbliżej kołka,
-3 punkty – jeżeli nastąpi odrzucenie podkowy od kołka.


== Mistrzostwa świata ==
Mistrzostwa świata w rzucie podkową odbywają się od 1909 roku (z kilkoma przerwami) do dziś. Poniżej znajduje się lista mistrzów świata w rzucie podkową:


=== Wielokrotni mistrzowie świata ===


=== Jednorazowi mistrzowie świata ===
Robert Pierce (1913), Fred Brust (1919), George May (1920 zimowe), Charles Bobbit (1921 zimowe), Frank Lundin (1922 letnie), Harold Falor (1923 zimowe), Blair Nannamaker (1929), Guy Zimmerman (1954), Don Titcomb (1960), Harold Reno (1961), Paul Focht (1962), John Monasmith (1963), Carl Steinfeldt (1976), Kevin Cone (1992).


== Zobacz też ==
pétanque
kubb
rzut beretem


== Przypisy ==


== Linki zewnętrzne ==
National Horseshoe Pitchers AssociationWalter "Walt" Whitman (ur. 31 maja 1819 w Huntington na Long Island, zm. 26 marca 1892 w Camden) – amerykański poeta, uważany za jednego z prekursorów współczesnej literatury amerykańskiej. Przez wielu okrzyknięty mianem "największego amerykańskiego poety" oraz ojca wiersza wolnego. Jego twórczość wywarła wpływ na filozofię transcendentalistów i na pragmatyzm (Jamesa), a także na pokolenie Beat Generation oraz ruch hippisowski końca lat 60.
Za ważny w dorobku Whitmana uważa się zbiór wierszy Źdźbła trawy (ang. Leaves of Grass, 1855), uznany przez współczesnych poecie za dzieło kontrowersyjne i skandalizujące ze względu na epatowanie śmiałą erotyką. Typowy bohater wierszy Whitmana to humanista (Rozkosze nieba są ze mną i męki piekieł są ze mną) i samotny wędrownik przesiąknięty wiarą w harmonię wszechświata, celebrujący naturę, płodność i pierwotny popęd seksualny.
W książce "Reading Gay American Writers" amerykański pisarz Rick Whitaker określa Whitmana jako najbardziej otwartego, muzycznie entuzjastycznego celebratora homoseksualnej miłości w XIX wiecznej Ameryce.


== Życie ==
Walt Whitman urodził się na farmie w okolicy miasta South Huntington, na Long Island w stanie Nowy Jork w roku 1819 jako drugie z dziewięciorga dzieci. W 1823 rodzina Whitmanów przeprowadziła się na Brooklyn.
Whitman uczęszczał do szkoły tylko przez sześć lat, po czym pracował jako chłopiec na posyłki w kancelarii adwokackiej. Był prawie wyłącznie samoukiem, czytał zwłaszcza dzieła Homera, Dantego i Szekspira. W latach 1830-1831 uczył się drukarstwa w rozmaitych drukarniach. W 1832 od jesieni do 12 marca 1835 pracował jako zecer w "Long Island Star", a od maja 1835 do 1836 – w drukarniach Nowego Jorku. W 1836 wrócił na Long Island; został nauczycielem w wiejskiej szkole. Był fundatorem i wydawcą tygodnika "Long-Islander" w rodzinnym Huntington w 1838 i 1839. Kontynuował nauczanie na Long Island do 1841, potem wrócił do Nowego Jorku, gdzie pracował jako zecer w "The New World". W 1840 brał udział w kampanii prezydenckiej Martina Van Burena.
Przez dwa lata wydawał wpływowe brooklińskie czasopismo "Orzeł", ale względy polityczne (podział Partii Demokratycznej) pozbawiły Whitmana tej pracy ze względu na jego poparcie dla Free Soil Party. W latach 1841-1843 Whitman redagował pisma "The Aurora", "The Tattler" oraz "The Statesman". Był także redaktorem "The New York Democrat" i "The New York Mirror". Pracował dla znanych nowojorskich pism: "Democratic Review", "Broadway Journal", "American Review", "New York Sun" i "Columbian Magazine". W 1846-1847 był redaktorem naczelnym "Daily Eagle". W 1848 wydawał gazetę "The Crescent" w Nowym Orleanie. W tym samym roku wrócił na Brooklyn i objął stanowisko redaktora tygodnika "Brooklyn Freeman". W 1849 tygodnik przerodził się w dziennik, a od kwietnia Whitman prowadził także drukarnię i księgarnię. Podczas choroby ojca Walt przejął rodzinny interes budowlany.
W roku 1841 Whitman zaczął wydawać swoje opowiadania, a rok później światło dzienne ujrzały jego powieści: Franklin Evans oraz The Child's Champion. Pierwsza edycja Źdźbeł trawy została wydana przez Whitmana na własny koszt w roku 1855 (w tym samym roku zmarł jego ojciec). W tamtym czasie stanowiły one zbiór dwunastu długich, pozbawionych tytułów wierszy. Reakcje czytelników i krytyków były stonowane, ale pozytywne. Pisząc anonimową recenzję zbioru, Whitman użył sformułowania "Nareszcie amerykański poeta!" Po roku ukazało się drugie wydanie, zawierające list gratulacyjny od Ralpha Waldo Emersona, który Whitman dołączył bez zgody autora. To wydanie zawierało dwadzieścia dodatkowych wierszy. Podczas wojny secesyjnej Whitman zajmował się rannymi żołnierzami w Waszyngtonie i jego okolicach. Wtedy też często widywał Abrahama Lincolna, który budził w poecie niemałe uznanie. Dowodem tego są choćby wiersze "Kapitanie mój! Kapitanie!" i "When Lilacs Last in the Dooryard Bloomed", które powstały pod wpływem głębokiej żałoby Whitmana po zamachu na Lincolna w 1865.
Po wojnie secesyjnej objął posadę urzędniczą w departamencie spraw wewnętrznych, jednak kiedy James Harlan odkrył, że Whitman był autorem cyklu poezji Źdźbła trawy, zawierającego motywy homoseksualne, uznał je za "obraźliwe" i natychmiast usunął Whitmana z tego stanowiska. W 1877 Whitman poznał kanadyjskiego psychiatrę i pisarza, Richarda Maurice'a Bucke'a, który został jego osobistym lekarzem i bliskim przyjacielem. Kiedy w 1881 ukazało się siódme wydanie Źdźbeł, dorobek poetycki Whitmana był już całkiem pokaźny. Cieszył się w tym czasie coraz szerszym uznaniem, na co wskazywał dość duży nakład. Płynące ze sprzedaży wierszy dochody umożliwiły Whitmanowi zakup domu w Camden w stanie New Jersey.
Whitman zmarł 26 marca 1892 i został pochowany na Cmentarzu Harleigh w Camden, w prostym grobowcu własnego projektu.


== Przypisy ==


== Bibliografia ==
John Simkin: Walt Whitman (ang.). W: Spartacus Educational > American History > Civil Rights 1860-1980 [on-line]. spartacus.schoolnet.co.uk. [dostęp 2014-01-08].Wernher von Braun, właściwie Wernher Magnus Maximilian Freiherr von Braun (ur. 23 marca 1912 w Wirsitz, obecnie Wyrzysk, zm. 16 czerwca 1977 w Alexandrii, Wirginia, USA) – niemiecki uczony, jeden z czołowych konstruktorów rakiet i pionierów podboju kosmosu; podczas II wojny światowej współtwórca pocisków balistycznych V-2, członek partii nazistowskiej, oficer SS; po wojnie uczestnik amerykańskiego programu kosmicznego.


== Młodość i wojna ==
Po roku 1920, kiedy Wyrzysk − w wyniku postanowień traktatu wersalskiego − znalazł się w granicach państwa polskiego, rodzina von Brauna wyjechała do Berlina. Wernher od młodości interesował się astronomią, duży wpływ na niego wywarła praca Hermanna Obertha dotycząca wykorzystania rakiet do podróży międzyplanetarnych.
W latach 1930–1931 von Braun studiował w Instytucie Techniki w Berlinie i Zurychu. W roku 1933 wstąpił do Fliegerkorps i zdobył licencję pilota. W 1934 roku ukończył studia na Uniwersytecie Berlińskim, uzyskując tytuł doktora. Do Luftwaffe wstąpił w roku 1936, a rok później został dyrektorem technicznym w ośrodku rakietowym w Peenemünde, rozwijającym technikę rakietową dla zastosowań wojskowych (w Niemczech nie prowadzono badań nad rakietami dla celów cywilnych). W tym samym roku zapisał się do NSDAP.
W roku 1940 von Braun został przyjęty do SS i otrzymał stopień Untersturmführera (podporucznika), a w 1943 awansował do stopnia Sturmbannführera (majora). Był głównym projektantem rakiety balistycznej A-4, która stała się „bronią odwetową” V-2. Przy produkcji tych rakiet w zakładach obozu koncentracyjnego Mittelbau-Dora wykorzystywano tysiące przymusowych robotników; wielu z nich nie przeżyło tego okresu.


== Praca w USA ==

Po kapitulacji Niemiec von Braun, z gronem współpracowników, oddał się 12 maja 1945 roku w ręce Amerykanów, licząc na możliwość kontynuowania prac nad rakietami do celów cywilnych. Amerykańskie władze, w obliczu rysującej się konfrontacji z państwami komunistycznymi, przyjęły część grupy von Brauna, jak również część ocalałych podzespołów pocisków V-2. Przez pierwsze lata powojenne von Braun i inni niemieccy specjaliści rakietowi pracowali i mieszkali skoszarowani w Forcie Bliss w Teksasie.
Pracując w ramach programów US Army, von Braun uczestniczył w projektowaniu pocisku balistycznego średniego zasięgu Redstone. Na podstawie tej konstrukcji stworzono następnie rakietę Jupiter C, która 31 stycznia 1958 roku wyniosła na orbitę pierwszego amerykańskiego sztucznego satelitę Ziemi Explorer 1. Von Braun został zatrudniony w powstałej w 1958 roku agencji kosmicznej National Aeronautics and Space Administration (NASA), stając się pierwszym dyrektorem Centrum Lotów Kosmicznych imienia George'a C. Marshalla w Alabamie. Stanowisko to dało mu możliwość ukształtowania wieloletniej strategii podboju kosmosu przez NASA, określonej później mianem „paradygmatu von Brauna”.
Kolejnym dziełem von Brauna była rakieta Saturn V, która pozwoliła wylądować amerykańskim astronautom na Księżycu. Za to osiągnięcie został odznaczony w 1969 roku jednym z najwyższych odznaczeń: Distinguished Service Medal. W 1970 roku został zastępcą dyrektora NASA do spraw planowania, w 1972 odszedł jednak z NASA i podjął zatrudnienie w firmie lotniczej Fairchild Aircraft.
Werner von Braun został jednym z najsłynniejszych naukowców-założycieli NASA. Zabrał Amerykę na Księżyc, stał się bogaty i szanowany, a także spełnił wszystkie swoje dziecięce marzenia. Widmo jego nazistowskiej przeszłości powróciło na początku lat siedemdziesiątych. Kiedy „Paris Match”, opublikował entuzjastyczny artykuł o von Braunie, do redakcji napłynęło kilka listów od czytelników, którzy rozpoznali człowieka na fotografiach. Czytelnicy byli byłymi więźniami Mittelwerk, w czasie wojny zmuszanymi do pracy nad V-2, a ich wspomnienia o von Braunie różniły się diametralnie od charakterystyki przedstawionej w artykule. Twierdzili, że osobiście wydawał rozkazy egzekucji więźniów za rzekomy sabotaż i powinien stanąć przed trybunałem międzynarodowym jako zbrodniarz wojenny. Zarzuty nie doprowadziły wprawdzie von Brauna przed żaden trybunał, ale ostatnie lata życia upłynęły mu na tłumaczeniu się ze swojej wojennej przeszłości; zmarł w 1977 w atmosferze mnożących się podejrzeń.
31 grudnia 1976 roku odszedł z Fairchild Aircraft, gdyż zdiagnozowano u niego raka. Przeszedł operację, co jednak nie powstrzymało rozwoju choroby, która okazała się śmiertelna.


== Zobacz też ==
Operacja "Paperclip"


== Uwagi ==


== Przypisy ==


== Linki zewnętrzne ==
Wernher von Braun w Marshall Space Flight Center (MSFC)(ang.)William Howard Taft (ur. 15 września 1857 w Cincinnati, zm. 8 marca 1930) – dwudziesty siódmy prezydent USA (1909-1913), prezes Sądu Najwyższego USA (1921-1930), jedyna osoba w amerykańskiej historii, która pełniła oba te urzędy. Jako były prezydent zaprzysięgał dwóch swoich następców, prezydentów Coolidge'a (1923) i Hoovera (1929). Zmarł miesiąc po odejściu z urzędu prezesa amerykańskiego Sądu Najwyższego (1930).


== Życiorys ==
Urodził się w rodzinie Alphonsa Tafta, sekretarza wojny i prokuratora generalnego Stanów Zjednoczonych, potomka Roberta Tafta I, który przybył do Ameryki z Anglii. Pochodził z jego drugiego małżeństwa z Louise Marią Torrey. Ukończył studia na Yale University, następnie wrócił do Cincinnati, gdzie nadal studiował i prowadził praktykę prawniczą. Był bardzo dobrym prawnikiem i administratorem.
Zawsze bardziej pociągało go prawo niż polityka. W wieku 34 lat został sędzią sądu federalnego. Planował zostać członkiem Sądu Najwyższego, jednak jego żona miała inne plany względem niego.
Jego droga do najwyższych godności w państwie prowadziła przez kolejne stanowiska w administracji. W 1890 r. prezydent Benjamin Harrison mianował go zastępcą prokuratora generalnego. W 1900 roku prezydent William McKinley wysłał go na Filipiny. Taft, jako szef cywilnej administracji wysp, rozwinął gospodarkę kraju, budował drogi i szkoły, demokratyzował administrację, dając miejscowej ludności możliwość uczestnictwa w najwyższych władzach.
Za prezydentury Roosevelta Taft był sekretarzem wojny, a w 1907 roku prezydent zdecydował, że powinien zostać jego następcą w Białym Domu. Rok później uzyskał nominację Partii Republikańskiej.
Taftowi kampania wyborcza nie przypadła do gustu. Określił ją jako „jedne z najmniej przyjemnych czterech miesięcy swojego życia”. Jako prezydent był jednak wierny programowi Roosevelta. Był jednak legalistą i zdarzało mu się krytykować posunięcia swojego poprzednika, którego administracja, by osiągnąć swoje cele, naciągała prawo.
Taft był na tyle nieudolnym politykiem, że, niespodziewanie popierając akt Payne’a-Aldricha, który przewidywał pozostawienie wysokich taryf celnych, zraził sobie wielu członków własnej partii. Próbował naprawić swój błąd, obniżając cła handlowe z Kanadą, jednak sąsiedni kraj odrzucił jego propozycje. Nominowanie na sekretarza spraw wewnętrznych osoby źle postrzeganej przez jego partię znowu nie przysporzyło mu zwolenników.
Krytyka wewnątrz jego partii była tak silna, że nie dostrzegano olbrzymiego wysiłku, jaki Taft włożył w walkę z trustami, poprawę polityki podatkowej państwa, reformę poczty i kolei.
Gdy w roku 1912 Taft ponownie uzyskał nominację republikanów, Roosevelt opuścił partię, stanął na czele progresywistów, zapewniając w ten sposób zwycięstwo Wilsonowi. Taft przegrał wybory, uzyskując 25,08% głosów, co pozwoliło mu na zajęcie dopiero 3 miejsca.
Po opuszczeniu Białego Domu Taft pracował jako profesor prawa na uniwersytecie w Yale. Prezydent Warren Harding powołał go na stanowisko prezesa Sądu Najwyższego, które sprawował do śmierci.
Dla Tafta sprawowanie tego urzędu było najwyższym wyróżnieniem. Były prezydent napisał kiedyś: „Nie pamiętam, że kiedykolwiek byłem prezydentem”.
Taft był reformatorem. Jego prezydentura przypadała na okres tzw. Ery postępowej w historii Stanów Zjednoczonych. Jego żoną była Helen Taft.


== Bibliografia ==
Biografia The Supreme Court Historical Society (ang.)
Biografia Biały Dom (ang.)
Mellander, Gustavo A.; Nelly Maldonado Mellander (1999). Charles Edward Magoon: The Panama Years. Río Piedras, Puerto Rico: Editorial Plaza Mayor. ISBN 1-56328-155-4. OCLC 42970390.
Mellander, Gustavo A. (1971). The United States in Panamanian Politics: The Intriguing Formative Years. Danville, Ill.: Interstate Publishers. OCLC 138568.
Taft Gained Peaks In Unusual Career (ang.). W: The New York Times [on-line]. nytimes.com, 1930-03-09. [dostęp 2014-03-04].Wilver Dornell Stargell (ur. 6 marca 1940, zm. 9 kwietnia 2001) – amerykański baseballista, który występował na pozycji lewozapolowego i pierwszobazowego przez 21 sezonów w Pittsburgh Pirates.
Stargell po ukończeniu szkoły średniej w Alameda, w sierpniu 1958 podpisał kontrakt jako wolny agent z Pittsburgh Pirates i początkowo grał w klubach farmerskich tego zespołu, między innymi w Columbus Jets, reprezentującym poziom Triple-A. W Major League Baseball zadebiutował 16 września 1962 w meczu przeciwko San Francisco Giants jako pinch hitter. Dwa lata później po raz pierwszy w karierze wystąpił w Meczu Gwiazd. W 1971 zdobył najwięcej home runów w lidze (48) i zagrał we wszystkich meczach World Series, w których Pirates pokonali Baltimore Orioles 4–3.
W sezonie 1973 po raz drugi zwyciężył w klasyfikacji pod względem zdobytych home runów (44), zaliczył najwięcej double'ów (43) i RBI (119), a także miał najlepszy wskaźnik slugging percentage (1,038). W 1979 zagrał we wszystkich meczach World Series, w których Pirates ponownie pokonali Baltimore Orioles 4–3 i został wybrany najbardziej wartościowym zawodnikiem finałów. W tym samym roku otrzymał również wraz z Keithem Hernandezem z St. Louis Cardinals nagrodę MVP National League. Po raz ostatni zagrał w październiku 1982.
W późniejszym okresie był między innymi trenerem pałkarzy w Atlanta Braves. W 1988 został uhonorowany członkostwem w Baseball Hall of Fame. Zmarł 9 kwietnia 2001 w wieku 61 lat.


== Przypisy ==William Shatner (ur. 22 marca 1931 r. w Montrealu) – kanadyjski aktor i pisarz, najbardziej znany jako odtwórca roli kapitana Enterprise – Jamesa T. Kirka – w serialu Star Trek: Oryginalna Seria oraz w kolejnych siedmiu pełnometrażowych filmach serii Star Trek, w latach 2004-2008 występujący w roli Denny'ego Crane'a, adwokata-legendy w serialu Orły z Bostonu.


== Wybrana filmografia ==
1979: Star Trek: Film (Star Trek: The Motion Picture) - James T. Kirk
1982: Star Trek II: Gniew Khana (Star Trek II: The Wrath of Khan) jako - James T. Kirk
1982: Spokojnie, to tylko awaria (Airplane II: The Sequel) - podpułkownik Buck Murdock
1984: Star Trek III: W poszukiwaniu Spocka (Star Trek III: The Search for Spock) - James T. Kirk
1993: Strzelając śmiechem (Loaded Weapon 1) - Generał Curtis Mortars
1995: Trinity And Beyond jako narrator
2000: Miss Agent (Miss Congeniality) - Stan Fields
2002: Showtime - T.J. Hooker
2005: Miss Agent 2: Uzbrojona i urocza (Miss Congeniality 2: Armed and Fabulous) - Stan Fields
2008: Fanboys - on sam


== Linki zewnętrzne ==
William Shatner w bazie Internet Movie Database (IMDb) (ang.)
William Shatner w bazie filmweb.pl
Artykuł o aktorze na Memory-Alpha (ang.)
The New York Times: Pat Jordan "The Many Iterations of William Shatner" 2010-09-03 (ang.)William Szekspir (ang. William Shakespeare; ur. prawdopodobnie 23 kwietnia 1564, data chrztu: 26 kwietnia 1564, w Stratford-upon-Avon, zm. 23 kwietnia?/3 maja 1616, tamże) – angielski poeta, dramaturg, aktor. Powszechnie uważany za jednego z najwybitniejszych pisarzy literatury angielskiej oraz reformatorów teatru.
Napisał 38 sztuk, 154 sonety, a także wiele utworów innych gatunków. Mimo że cieszył się popularnością już za życia, jego sława rosła głównie po śmierci, dopiero wtedy został zauważony przez prominentne osobistości. Uważa się go za poetę narodowego Anglii.
Eksperci uważają, że większość swoich prac napisał między 1586 a 1612 rokiem. Przedmiotem ciągłej debaty jest ich chronologia, a nawet kwestia autorstwa większości z nich.
Był jednym z niewielu dramaturgów, którzy z powodzeniem tworzyli zarówno komedie, jak i tragedie. Sztuki Szekspira zostały przetłumaczone na większość języków nowożytnych, inscenizacje mają miejsce na całym świecie. Jest również najczęściej cytowanym pisarzem anglojęzycznego świata. Wiele jego neologizmów weszło do codziennego użycia. Lista słów, które wprowadził do języka angielskiego, liczy około 600 pozycji. Od lat dyskutuje się na temat jego życia, orientacji seksualnej i religijności.


== Życie ==


=== Młodość ===

William Szekspir (znany także jako Shakespeare, Shakspere, Shakspear, Shakespere, Shaksper, Shaxper, oraz Shake-speare; w czasach elżbietańskich zasady pisowni nie były jeszcze jednoznacznie ustalone, istnieje ponad sto odmian tego nazwiska) urodził się w kwietniu 1564 roku w Stratford-upon-Avon, jako trzecie z ośmiorga dzieci Johna Shakespeare’a, rękawicznika i lokalnego polityka, oraz pochodzącej ze znanej i bogatej rodziny, Mary Arden. Jego rodzice byli kuzynostwem, ich matki były siostrami. Tego typu małżeństwa nie były w XVI wieku w Anglii niecodzienne. Przypuszcza się, że urodził się w domu rodzinnym przy Henley Street. Dokładna data dzienna nie jest znana. Ze względu na to, że został ochrzczony 26 kwietnia, a zgodnie z tradycją taka ceremonia odbywała się nie później niż kilka dni po przyjściu na świat, przyjmuje się za datę jego urodzenia 23 kwietnia 1564.
W szkole w Stratford uczył się łaciny, historii, literatury antycznej i retoryki, zaś jego nauczycielami byli magistrowie z Oxfordu. Prawdopodobnie w okresie kłopotów finansowych ojca, związanych z nielegalnym handlem wełną, musiał przerwać naukę (jako syn lokalnego prominenta mógł pobierać nauki za darmo, nie ma jednak dokumentów potwierdzających ten fakt). Nic nie wiadomo o tym, żeby w późniejszym okresie kontynuował edukację. Pracował w kilku magnackich rezydencjach jako guwerner, sekretarz, a także aktor w dworskich przedstawieniach. W 1582 roku osiemnastoletni Szekspir ożenił się z Anne Hathaway, która miała wtedy 26 lat. W związku z różnicą wieku, a także z tym, że Anne była w trzecim miesiącu ciąży, przyjmuje się, że małżeństwo to było wymuszone przez jej rodzinę. Mieli trójkę dzieci: Susannę (ur. 1583) i bliźnięta o imionach Hamnet i Judith, urodzone w 1585. Hamnet zmarł w 1596 roku; niektórzy przypuszczają, że jego śmierć była jedną z inspiracji do napisania Hamleta.


=== Stracone lata ===
Nic nie wiadomo o siedmiu latach jego życia, które nastąpiły po przyjściu na świat bliźniąt. Ten czas określa się jako the lost years (stracone lata). Istnieją tylko domysły, co mogło dziać się w tym okresie. Być może William został aresztowany i osadzony w więzieniu za kłusownictwo. Istnieje też teoria, mówiąca, że pracował jako nauczyciel. Możliwe, że w późniejszym okresie walczył jako żołnierz w Holandii lub służył w szlacheckiej rodzinie. Przypuszcza się także, że podróżował po kontynencie, gdzie poznał takie osobistości jak Michel de Montaigne czy Giordano Bruno. Najbardziej prawdopodobna jest wersja, która zakłada, że dołączył do grupy teatralnej w Londynie i tam służył jej pomocą.
Pierwsza drukowana wzmianka o Szekspirze pojawia się w broszurze Roberta Greene’a z 1592 roku. W tym okresie był on już członkiem Trupy Lorda Szambelana, znanej później jako King’s Men.


=== Praca twórcza ===

W 1598 roku po raz pierwszy wziął udział w przedstawieniu; także wtedy jego nazwisko zaczęło pojawiać się w charakterze autora sztuk. Przekaz mówi, że oprócz tego, że pisał dla Trupy Lorda Szambelana teksty nowych utworów, zajmował się finansami grupy, grywał także niewielkie role w spektaklach, takich jak Jak wam się podoba czy Henryk V. Był współwłaścicielem Globe Theatre.
Wiele z jego dramatów czerpie motywy z literatury dawniejszej, co wpisywało się w specyfikę epoki, w której nie istniały jeszcze prawa autorskie, a wszelka imitacja, trawestacja i intertekstualność była jedną z najbardziej cenionych cech ówczesnej literatury. Hamlet, na przykład, bazuje na nieprzetrwałym do naszych czasów Ur-Hamlecie, zaś Król Lear na wydanej wcześniej sztuce pod tym samym tytułem. Inspiracją do ich napisania były także dzieła włoskie i angielskie, takie jak nowele i kroniki. Szekspir uważał za dobrą metodę korzystanie ze sprawdzonych wzorców – przykładowo: postać Falstaffa, pojawiająca się w Henryku IV, część 1 i część 2, okazała się tak popularna, że umieścił ją także w Wesołych kumoszkach z Windsoru. Jednocześnie za najważniejsze kryterium oceny uznawał reakcję publiczności, był gotów się jej podporządkowywać, o czym świadczyć może utwór Jak wam się podoba.


=== Działalność pozateatralna ===

O dużej sprawności jako organizatora świadczą zasługi dla Trupy Lorda Szambelana. Potrafił zdobyć dla niej możnego mecenasa, jakim był król Jakub I. Znalazł także źródło finansowania dla własnych prac, którym było wsparcie zamożnego hrabiego, Henry’ego Wriothesley’a. Oprócz tego, że współfinansował budowę Globe Theatre, działał także w Blackfriars Theatre (zbudowanym w 1596 roku), którego publiczność była bardziej elitarna.
Po przeprowadzce do Londynu (Anne Hathaway została w Stratford), w 1604 roku był swatem córki swojego kamienicznika. Dokumenty sądowe z 1612 roku dają dowód na to, że Szekspir był lokatorem Christophera Mountjoy, zamożnego mieszkańca Londynu. Jeden z uczniów szlachcica, Stephen Belott, chciał poślubić jego córkę. Rola Szekspira polegała na tym, że był pośrednikiem, ustalającym warunki posagu. Doszło do małżeństwa; osiem lat później Belott pozwał do sądu swojego szwagra, gdyż ten nie dostarczył wszystkich pieniędzy. Szekspir został wezwany jako świadek, niewiele jednak pamiętał z tamtego czasu.
Liczne zachowane z tego okresu dokumenty związane z finansami pozwalają stwierdzić, że majątek Szekspira rósł w szybkim tempie, co pozwoliło mu na zakup domu w dzielnicy Blackfriars w Londynie, a także drugiej co do wielkości posiadłości w Stratford, New Place. W 1596 roku dzięki staraniom pisarza został nadany przez heroldię herb jego ojcu. John Shakespeare chciał otrzymać go już w 1576 roku, jednak musiał przerwać odpowiednie procedury wskutek pogarszania się jego sytuacji finansowej. Dewiza herbowa brzmiała: Non Sanz Droict (pl. Nie bez prawa).


=== Ostatnie lata życia ===

Szekspir wrócił do Stratford w 1613 roku, zmarł w wieku 52 lat, 23 kwietnia 1616. Ostatnie lata życia spędził w New Place.
Został pochowany w absydzie kolegiaty Świętej Trójcy w Stratford. To wyróżnienie spotkało go jednak nie ze względu na jego sławę jako pisarza: kupił ten przywilej za kwotę 440 funtów. Jego pomnik przedstawia go jako poetę z piórem w ręce. Na nagrobku Szekspira, pod popiersiem, znajduje się łacińskie epitafium i wiersz w języku angielskim. Epitafium głosi:
Pierwszą część możemy przetłumaczyć jako „Pylos w osądach, Sokrates w geniuszu, Maro w sztuce”. Słowa te odnoszą się do mądrego króla Nestora, władcy Pylos, filozofa Sokratesa i Wergiliusza (jego cognomen brzmiał Maro). Druga część znaczy: „Ziemia go grzebie, ludzie opłakują, do Olimpu należy”.


== Twórczość ==


=== Sztuki ===

Liczne sztuki tego pisarza, kroniki, komedie i tragedie, są uważane za jedne z najlepszych dzieł w swoich gatunkach i arcydzieła angielskiej literatury. Większość z nich została wystawiona w Globe Theatre, wybudowanym w 1599 roku, a który spłonął w 1613 roku podczas inscenizowania Henryka VIII. Pisarz występował też jako aktor; jego grupa nosiła nazwę Lord Chamberlain’s Men, na cześć ich mecenasa. Po objęciu patronatu nad nią przez króla Jakuba I zmieniła nazwę na King’s Men.
Jeśli chodzi o sztuki historyczne, Szekspir korzystał z dwóch podstawowych źródeł. Dla dzieł związanych z Rzymem i Grecją są to utwory Plutarcha (w tłumaczeniu Thomasa Northa) zaś te, które są związane z historią Brytanii, bazę czerpią z kronik Raphaela Holinsheda. Można je także podzielić na te wydane wcześniej (pierwsza tetralogia) i te powstałe w późniejszym okresie (druga tetralogia).
Eksperci dokonują następującego podziału wszystkich jego utworów:
wczesne komedie i kroniki (np. Sen nocy letniej; ok. 1590–1596)
utwory z okresu pośredniego (wtedy powstały najbardziej znane sztuki, takie jak Otello, Romeo i Julia, Makbet, Hamlet czy Król Lear, a także sztuki problemowe, do których zaliczyć możemy Miarkę za miarkę; ok. 1595–1609)
późne romanse (Burza, Opowieść zimowa; ok. 1610–1612)
O ile wcześniejsze dzieła znacznie się od siebie różnią charakterem, o tyle te pisane później poruszają podobne tematy, takie jak zdrada, przyjaźń, morderstwo, władza i ambicje. Utwory powstałe jako ostatnie zawierają więcej elementów fantastycznych, błyskotliwych rozwiązań. Trzeba jednocześnie pamiętać, że nie jest możliwe dokonanie jednoznacznego podziału sztuk Szekspira, a wszelkie rozróżnienia są jedynie umowne.

Większość została opublikowana w formacie quarto, jednak pierwsze duże wydanie jego dzieł nastąpiło w 1623 roku. Obecnie jest określane mianem Pierwszego Folio (zawiera 36 dzieł, w tym prawie wszystkie najbardziej znane, oprócz Peryklesa, księcia Tyru i Dwóch szlachetnych krewnych); w jego wydanie zaangażowany był John Heminges. Warto zaznaczyć, że w międzyczasie ukazywały się też pirackie wersje utworów pisarza, takie jak Fałszywe Folio. W Pierwszym Folio po raz pierwszy został zawarty tradycyjny podział jego sztuk na komedie, tragedie i kroniki, powszechnie stosowany do dzisiaj. Współcześnie pojawiają się też podziały na tzw. sztuki problemowe, które łączą w sobie elementy komedii i tragedii (Miarka za miarkę), a także na romanse (Opowieść zimowa)
Istnieje wiele kontrowersji co do chronologii powstawania jego utworów. Poza tym, z uwagi na fakt, że nigdy nie wydał autoryzowanej edycji swoich sztuk, ciężko jest ustalić ich właściwą wersję; dla niektórych dzieł istnieje kilka różniących się od siebie wydań. Ten stan rzeczy sprawia, że ustalenie dokładnej treści utworów jest jedną z głównych kwestii nad którymi pochylają się współcześni badacze. Ze względu na to, że w jego czasach nie było jeszcze ustalonych zasad pisowni, niektóre słowa zapisywał w różny sposób, co potem powodowało, że przepisujący je często zmieniali ich znaczenie. Istnienie kilku różniących się od siebie w szczegółach wydań tego samego utworu jest także tłumaczone tym, że Szekspir z biegiem lat wprowadzał w swoich utworach zmiany.


=== Sonety ===

Sonety Szekspira to zbiór 154 utworów, traktujących o pięknie, miłości i moralności. Pierwszych 17 skierowanych jest do młodzieńca, którego nawołują do małżeństwa i posiadania potomstwa, dzięki czemu jego uroda mogłaby zostać przekazana kolejnym pokoleniom. Kolejne (18–126) odnoszą się do mężczyzny, w którym podmiot liryczny jest zakochany. Utwory 127–152 odnoszą się do miłości poety do jego kochanki. Dwa ostatnie sonety, 153 i 154, mają charakter alegoryczny.
Prawie wszystkie, z wyjątkiem dwóch pierwszych’, pojawiły się w wydawnictwie zatytułowanym Shakespeare’s Sonnets, numery 138 i 144 wydane zostały także w dziele Namiętny pielgrzym, w 1599 roku. Wskazuje to, że były pisane przez dłuższy okres, począwszy od lat 90. XVI wieku. Nie są znane okoliczności, w jakich zostały wydane. Pojawia się w nich tajemnicza dedykacja dla „Pana W.H.”, który jest opisywany jako „the only begetter” (ten, któremu należy przypisać wszystkie zasługi; jedyny ojciec). Nie wiadomo, kto jest jej autorem – Szekspir, czy też wydawca sonetów, Thomas Thorpe. Nie ma także informacji o tym, kim jest ta postać. Być może był to jeden z mecenasów (np. Henry Wriothesley), możliwe też, że dedykacja ta jest skierowana do młodzieńca, opisywanego w sonetach. Co więcej, nie ma nawet pewności, że Szekspir wiedział o tym, że sonety zostały opublikowane.


=== Inne utwory ===
Oprócz sonetów, pisarz był autorem także dłuższych utworów wierszowanych, takich jak Namiętny pielgrzym, Gwałt na Lukrecji czy Skarga zakochanej. Wydaje się, że zostały napisane, aby zdobyć przychylność jednego z bogatych patronów, którzy mogliby opłacać pracę twórczą Szekspira. Na przykład Gwałt na Lukrecji jest dedykowany Henry’emu Wriothesleyowi.
Poza tym, napisał też krótki wiersz Feniks i gołąb, alegoryczny poemat o upadku miłości, który miał być wykorzystany jako dodatek do długiego utworu Roberta Chestera, Love’s Martyr.


=== Chronologia ===

Chronologia powstawania dzieł Szekspira nie jest możliwa do ustalenia ani pod względem ich wydania drukiem, ani pod względem inscenizacji, dlatego, że nie istnieje weryfikowalne źródło, z którego można by skorzystać, poza tym wiele z nich zostało wystawionych na scenie na długo przed publikacją.
Pomijając wersje pirackie (np. Fałszywe Folio), większość jego dzieł pozostała nieopublikowana aż do roku 1623, czyli do wydania Pierwszego Folio. Współcześni pisarzowi nie wymieniają żadnego z jego utworów, które nie przetrwałyby do naszych czasów, z wyjątkiem Cardenio i Love's Labour's Won. Jednocześnie jego udział w powstawaniu wielu z nich jest przedmiotem ciągłej debaty.
Uczeni zrekonstruowali chronologię powstawania jego utworów, posługując się w tym celu wieloma wskazówkami, takimi jak im współczesne aluzje, odnotowane inscenizacje, wpisy w rejestrze Stationers’ Company (instytucji zajmującej się regulacją praw autorskich), daty publikacji zamieszczone na stronach tytułowych wydań przetrwałych do obecnych czasów, badanie stylu, w jakim utwory zostały napisane, a także listą zawierającą wiele jego dzieł, wydaną w 1598 roku.
Mimo tego, że część naukowców zatwierdziła pewną kolejność ich powstawania, wiele dat jest przedmiotem dyskusji i powinno być traktowanych jako umowne. Ortodoksyjni badacze odcinają się od tych ustaleń. Powszechnie przyjmuje się jednak teorię, która zakłada, że najstarszą, napisaną w 1590 roku sztuką jest Henryk VI, część 1, najmłodsze zaś pochodzą z 1612 roku (Henryk VIII, Dwóch szlachetnych krewnych, Cardenio).


=== Styl ===
Prace tego autora miały ogromny wpływ zarówno na teatr w jego czasach, jak i ten współczesny. Dzieła Szekspira stanowią nie tylko najwybitniejsze przykłady zachodniej literatury, dzięki nim rozwinął się także teatr elżbietański, poprzez zwiększenie wymagań co do tego, co można pokazać za pomocą postaci, scenariusza lub fabuły. Jego twórczość pozwoliła, żeby sztuki teatralne zostały docenione przez intelektualistów, zadowalając jednocześnie tych, którzy szukają zwykłej rozrywki.

Teatr w okresie, w którym poeta przybył do Londynu, ulegał licznym zmianom. We wczesnych latach jego pobytu najpopularniejsze były sztuki moralizatorskie, wspierane przez Tudorów. Postaci tam występujące, które były personifikacją atrybutów moralnych, jak i sama fabuła były mało realistyczne; ukazywały wyższość dobra nad złem poprzez farsę i slapstick. Jednocześnie na uniwersytetach inscenizowano dramaty rzymskie, głównie po łacinie. Ich styl był bardzo formalny, przedkładano długie monologi i statyczność postaci nad dynamiczną akcję.
Pod koniec XVI wieku pisarze tacy jak Christopher Marlowe zaczęli zmieniać teatr. Odeszli od tradycyjnych koncepcji na rzecz sekularyzacji przedstawień. Ich dzieła łączyły w sobie poetycki styl i filozoficzne odniesienia uniwersyteckich autorów z łatwą przyswajalnością, znaną z utworów moralizatorskich. Jednocześnie były mniej dwuznaczne, rzadziej wykorzystywano alegorię. Inspirowany tym stylem, Szekspir wyniósł go na nowy poziom.


=== Reputacja ===
Reputacja Williama Szekspira rosła stopniowo. Za życia i krótko po śmierci był szanowanym, aczkolwiek nieuznawanym za wybitnego, poetą. Jego wiersze ukazywały się drukiem częściej niż sztuki. Zdarzało się, że był uwzględniany w różnorodnych spisach wybitnych pisarzy. W uznawanym za luksusowy formacie Folio wydano zbiór jego dzieł już w 1623 roku, była to druga tego typu publikacja w Anglii. W latach 1642–1660 teatr na Wyspach Brytyjskich był zabroniony. Był to efekt wojny domowej, która doprowadziła do rządów Olivera Cromwella, purytanina, a co za tym idzie – ograniczeń swobód obywatelskich w kwestiach takich, jak rozrywka. Nie zważając na to, grupy aktorów wystawiały krótkie fragmenty sztuk, wśród których znalazły się utwory Szekspira, np. Sen nocy letniej. Później nowa fala osób zajmujących się teatrem musiała korzystać z zasobów prac, które pozostały po autorach z minionych czasów. Sięgali po dzieła Johna Fletchera, Bena Jonsona, lecz także Szekspira. Powodowało to, że jego sztuki przez kolejne lata często pojawiały się na scenie. W nowych warunkach, spowodowanych powstaniem unowocześnionych, zmienionych teatrów, do jego utworów dodano takie elementy, jak muzyka, taniec, oświetlenie, fajerwerki. Teksty uległy licznym modyfikacjom (najbardziej znana z nich to wprowadzenie w 1681 roku do Króla Leara szczęśliwego zakończenia; wersja ta trwała na scenie do 1838 roku). Burza została przekształcona w operę, dodano do niej liczne efekty specjalne.

W XVII wieku nadal pozostawał cenionym pisarzem, nie osiągając takiej popularności jak John Fletcher. Na dwie inscenizacje Fletchera przypadała jedna Szekspira. Później jednak stał się bardziej cenionym niż współautor Cardenia, uzyskał tytuł najlepszego angielskiego pisarza, którego miał już nigdy nie stracić.
Pod koniec XVIII wieku jego dzieła powoli uzyskiwały status wybitnych, sam zaś poeta był uważany za wspaniałego angielskiego autora sztuk. Był jednocześnie uznawany za dramaturga, utwory jego autorstwa wydawały się lepsze do wydawania drukiem i czytania niż do inscenizowania. Na początku XIX wieku osiągał szczyty popularności. Jego utwory często gościły w teatrach, zdobywając popularność wśród widzów ze wszystkich klas społecznych. Krytycy epoki romantyzmu odnajdywali w nim barda-idola, uznawano go za symbol angielskiej dumy.
Ta sława doprowadziła do niespodziewanych, negatywnych reakcji. W XXI wieku większość ludzi na świecie poznaje jego dzieła w młodym wieku, w szkole, przez co staje się on dla niektórych symbolem nudy, a jednocześnie kultury wyższej. Niemniej jednak, Szekspir pozostaje najczęściej inscenizowanym i ekranizowanym (także w Hollywood, jednakże tam częściej dzieła tego pisarza są podstawą fabuły, nie zaś dialogów) autorem sztuk w historii. Często akcja jego utworów jest przenoszona do czasów współczesnych. Jednocześnie istotne jest, że wiele słów w obecnym języku angielskim zostało do niego wprowadzonych właśnie przez Williama Szekspira (np. assassination, epileptic, majestic).


=== Odniesienia do Szekspira ===


==== XVII wiek ====
Najwięcej do powiedzenia o Szekspirze mieli oczywiście Anglicy. Ben Jonson stwierdzał, że był to szczery i otwarty człowiek o szlachetnych celach. W podobnym tonie wypowiada się John Dryden, według którego Szekspir najlepiej ze wszystkich ówczesnych, a także starożytnych poetów potrafił obrazować przyrodę, pozwalając odbiorcy nie tylko ją zobaczyć, ale także poczuć. Dla kontrastu, w pamiętniku Samuela Pepysa, we wpisie z 29 września znajduje się krytyka Snu nocy letniej. Angielski polityk stwierdza, że była to najgorsza sztuka, jaką zobaczył w życiu, jedynymi wartymi polecenia jej elementami były fajerwerki, a także występujące w inscenizacji piękne kobiety. Thomas Rymer, szlachcic i konserwatywny historyk, mocno krytykował Szekspira za jego otwartość na zmiany, a także za to, że nie trzymał się klasycznych reguł. Jego atak na Otella spotkał się ze sporym odzewem, wywołał polemikę z takimi osobistościami jak John Dennis.


==== XVIII wiek ====
W XVIII wieku mieszkańcy Anglii zaczęli coraz bardziej doceniać Szekspira. Joseph Addison uważał, że pod względem rzemiosła prześcignął on wszystkich innych, największym jego atutem zaś był jego geniusz. W 1725 roku Alexander Pope podziwiał ogromną naturalność postaci występujących w jego dziełach. Fascynujące dla niego było to, że nie dało się odnaleźć wśród nich dwóch identycznych charakterów. W podobnym tonie wypowiadał się o dialogach. Samuel Johnson bronił Szekspira przed krytyką Woltera (któremu nie podobał się sposób przedstawiania monarchów w kronikach Szekspira), stwierdzając, że osoby, które nie potrafią docenić tak wspaniałych sztuk, są małostkowe. Uważał, że jedynie Homer wprowadził równie dużo ważnych innowacji, tworzył równie doskonałe dzieła.
Niektóre ze sztuk Szekspira były inscenizowane na kontynencie już w XVII wieku, jednak popularność zdobył dopiero w połowie wieku XVIII. W Niemczech Gotthold Ephraim Lessing porównał jego utwory do niemieckiej twórczości ludowej. Johann Wolfgang Goethe zorganizował w 1771 roku festiwal szekspirowski we Frankfurcie, utrzymując, że angielski dramaturg obalił zasadę trzech jedności, które były „niczym więzienie” i „ograniczały umysł”. Inny krytyk, Johann Gottfried Herder, stwierdził, że dzieła Szekspira poszerzają horyzonty. Teza, że utwory tego pisarza stanowią zniesienie granic pozwalające na poznanie pełnego sprzeczności świata, stała się charakterystyczną dla krytycyzmu w romantyzmie. Poszerzył ją Victor Hugo we wstępie do utworu Cromwell, gdzie okrzyknął Szekspira przedstawicielem groteski, gatunku ukazującego świat w krzywym zwierciadle.


==== XIX wiek ====
Charles Lamb w utworze On the Tragedies of Shakespeare (1811) opisywał sposób, w jaki powinniśmy patrzeć na świat, który próbuje nam pokazać Szekspir. Dla niego liczyło się przede wszystkim to, co w głowie każdego z ludzi, mniej istotna była szara codzienność. Thomas de Quincey w 1823 roku próbował udowodnić, że dzieła Szekspira nie są tylko wspaniałymi dziełami sztuki, a są wielkimi dziełami natury, takimi samymi jak: słońce, deszcz, gwiazdy czy kwiaty. Jednocześnie powinno się je dogłębnie studiować, gdyż tylko wtedy można dostrzec wszystkie wspaniałości, jakie ze sobą niosą. Szkocki eseista i filozof, Thomas Carlyle, twierdził, że anglojęzycznemu światu potrzebny jest pewien wspólny pierwiastek. Nie mógł nim być ani parlament, ani prawne zarządzenia, ani król. Jego zdaniem, jedyną akceptowalną formą, która mogłaby stanowić podstawę dla tworzenia tożsamości wśród Commonwealthu były utwory Szekspira.


==== XX wiek ====
Urodzony w Yorku poeta Wystan Hugh Auden uważał, że irytujący są pisarze tacy jak John Milton czy James Joyce, którzy uważają się za ważnych i piszą z przeświadczeniem, że tworzą coś wielkiego. Jego zdaniem Szekspir nigdy nie brał siebie zbyt poważnie, co było dużym osiągnięciem jego charakteru. Thomas Stearns Eliot (laureat literackiej nagrody Nobla w 1948 roku) powiedział, że najważniejszymi pisarzami w historii są Dante Alighieri i właśnie Szekspir. Profesor Uniwersytetu Kalifornijskiego w Berkeley, Stephen Booth w 1994 roku stwierdził, że wspaniałe są pomysły Szekspira na łączenie ze sobą elementów sztuk, które wraz z biegiem czasu nabierają coraz większego sensu.


==== Polonica w sztukach Williama Szekspira ====
Pierwsza wzmianka o Polsce pojawia się w Komedii omyłek. Drumio z Syrakuz opisując otyłą kobietę stwierdza:
Wyrażenie polska zima występuje tu w znaczeniu zimy długiej i surowej.
Najwięcej nawiązań do Polski pojawia się w Hamlecie. W I scenie aktu I, Horacy opisując Hamletowi wygląd Ducha, nawiązuje do wojen polsko-duńskich:
Fragment ten był interpretowany w różny sposób. Występujące w oryginale słowo Pollax często tłumaczono jako Polacy (Polacks), ale też jako poleaxe – topór bojowy. Z tego względu w niektórych tłumaczeniach ten polski wątek się nie pojawia np.
Scena IV IV aktu Hamleta rozpoczyna się przemarszem wojsk norweskich, dowodzonych przez Fortynbrasa, przez Danię. Zapytany przez Hamleta o cel wyprawy, dowodzący oddziałem kapitan odpowiada
W scenie I aktu V pojawiają się „Pollack warres”:
W finale dramatu (Akt V, scena II) wojska norweskie po zwycięstwie nad Polską, ponownie wkraczają do Danii. W rzeczywistości jednak w tym czasie nie było lądowego starcia Polski (Rzeczypospolitej) z Danią. W latach 1561-1582 toczyły się wojny o Inflanty, kiedy to Dania chciała w sojuszu z Lubeką utrzymać szlak żeglugowy do zajętej przez Moskwę Narwy zaś po stronie Rzeczypospolitej walczyła Szwecja. Teatrem wojny nie były jednak ziemie polskie, ale Bałtyk i Inflanty.
Imię królewskiego doradcy Poloniusza nasuwało podejrzenia, że postać ta była portretem ówczesnego polskiego polityka lub, że sam Poloniusz był z pochodzenia Polakiem. Tak interpretował sztukę m.in. Krystian Ostrowski, w którego przekładzie z 1870 roku pojawiają się wypowiedzi Laertesa Ty biedna Polko, Ty Ofelio droga... i Mój ojciec był Polakiem. Polski motyw pojawia się także w komedii Miarka za miarkę, w której Książę tłumaczy swoje opuszczenie Wiednia wyjazdem do Polski.
Wątek polski przewija się także w Opowieści zimowej. Utwór ten jest trawestacją romansu pasterskiego autorstwa Roberta Greene’a z roku 1590, który wplata wątki dramatyczne z historii księcia mazowieckiego Siemowita III i jego niewiernej żony (której przypisuje się imię Ludmiły). Wypadki te opisał Janko z Czarnkowa, według niego Siemowit podejrzewając żonę o niewierność uwięził ją w zamku w Rawie Mazowieckiej, po czym bestialsko udusił w 1366. Szekspir zmienił tożsamość dramatis personae, bohaterami czyniąc Czechów, a akcję przenosząc na Sycylię.


==== Wpływ Szekspira na literaturę polską ====
Dzieła Szekspira, odkryte przez pisarzy epoki romantyzmu, miały duży wpływ także na Polaków. Juliusz Słowacki w swoich dziełach często odwołuje się do jego utworów. W Kordianie można odnaleźć odniesienia do kryzysu moralnego głównego bohatera (Hamlet), pojawiają się też siły nadprzyrodzone (Makbet). W „Balladynie” odnaleźć można wiele nawiązań do „Snu nocy letniej” – jak postaci Goplany i Tytanii czy Puk, na którym wzorowany jest Skierka. Inne dramaty, jak na przykład Maria Stuart, także odnoszą się do dzieł Szekspira. O swojej fascynacji pisał także w 1834 roku w liście do matki. Stanisław Wyspiański także był zafascynowany twórczością Szekspira. Dokonał interpretacji Hamleta, umieszczając w nim również wątki z Makbeta, miało to miejsce w teatrze im. Juliusza Słowackiego w Krakowie. Do jego twórczości odwołuje się także Adam Mickiewicz, który cytuje fragment tekstu jednego z jego utworów (Methinks, I see... where? – In my mind’s eyes) w wierszu Romantyczność. W Ferdydurke Witolda Gombrowicza główny bohater, Józio, uznaje Szekspira za artystę w pełni i kapłana sztuki, a także za twórcę wspaniałych i pięknych scen zbrodni.


==== Tłumaczenia na język polski ====

Po raz pierwszy tłumaczeniami utworów angielskiego pisarza na język polski zajął się Ignacy Hołowiński, który w latach 1839–1841 dokonał translacji 10 utworów. Nie prezentowały one jednak wysokiego poziomu, skrytykował je Juliusz Słowacki. Później, w 1875 roku ukazały się Dzieła dramatyczne Williama Shakespeare (Szekspira), autorstwa trzech emigrantów: Stanisława Koźmiana, Leona Ulricha i Józefa Paszkowskiego. Dzięki nim cała trójka stała się szeroko znana, przy ich tworzeniu pomagał Józef Ignacy Kraszewski. W XX wieku tłumaczeniem dzieł Szekspira zajmowali się m.in. Stanisław Barańczak i Maciej Słomczyński – pierwszy człowiek na świecie, który przetłumaczył wszystkie jego utwory.


== Kontrowersje ==


=== Religia ===
Na kilka lat przed narodzeniem poety, po okresie niepewności, dokonano ostatecznego oddzielenia Kościoła anglikańskiego od Kościoła katolickiego. Z biegiem czasu zaczęto wywierać presję na katolikach, aby przechodzili na protestantyzm. Bycie wiernym papieżowi stało się nielegalne. Niektórzy historycy uważają, że w tamtym okresie zrodził się w Anglii tajny ruch, łączący tych, którzy nie chcieli zmienić wiary. Być może do ruchu tego należał także Szekspir, nie ma na to jednak dowodów.
Istnieją natomiast dowody na to, że jego rodzina była silnie katolicka. Najważniejszym z nich jest dokument, odnaleziony w Stratford, w którym John Shakespeare, ojciec poety, zobowiązuje się, że w głębi serca na zawsze pozostanie katolikiem. Od czasu odkrycia w XVIII wieku, zaginął i nie można jednoznacznie potwierdzić jego autentyczności.
Matka pisarza, Mary Arden, należała do rodziny opozycyjnej, silnie sympatyzującej z katolikami. Jego córka, Susanna Hall, była w Stratford zarejestrowana jako jedna z tych, którzy odmówili przyjęcia komunii świętej, co może także świadczyć o jej pozostawaniu przy wierze rodziców. Religijność Williama można tłumaczyć tym, że czterech z sześciu jego nauczycieli w młodości było mocno wierzącymi katolikami, inny z jego tutorów został jezuitą. Mimo tego, że nie jest to jednoznaczny dowód, niektórzy badacze doszukują się w jego utworach promowania katolików, połączonego z jednoczesnym dyskryminowaniem protestantów.
Encyklopedia katolicka stwierdza m.in., że:
jego córki zostały wychowane na protestantki,
Biblię znał w wersji protestanckiej.
Ta sama encyklopedia – po podaniu jeszcze kilku argumentów – stwierdza, iż „wynika z tego wniosek niemal pewny, że jeśli sympatie Szekspira były po stronie katolików, to niewiele się starał – lub w ogóle – by stanąć na wysokości swych przekonań”.
Innego zdania jest antropolog i literaturoznawca, René Girard, który twierdzi, że dzieła takie jak Hamlet, czy Zimowa opowieść są manifestem chrześcijaństwa.


=== Autorstwo ===

Wielokrotnie podnoszono kwestię autorstwa dzieł Szekspira. Większość literaturoznawców uważa takie spekulacje za czyste teorie spiskowe, jednak pewna liczba powszechnie znanych autorytetów z różnych dziedzin powątpiewała w autorstwo tej twórczości lub otwarcie je kwestionowała, przypisując je innym twórcom niż Szekspir. Wśród tych autorów byli m.in. Słonimski, Dickens, Twain, Whitman, Bismarck, Freud czy John Denham Parsons.
Obecnie kwestia ta jest ciągłym przedmiotem debat, istnieje wielu specjalistów analizujących każde „za” i „przeciw”, istnieją też zagorzali zwolennicy poszczególnych kandydatów. Trzej najczęściej wymieniani to Christopher Marlowe, Edward de Vere oraz Francis Bacon. Nie wyklucza się też autorstwa „zbiorowego”.
Za żadnym z nich nie stoją dowody, a jedynie poszlaki. Mówi się o wielu zbieżnościach zainteresowań i biografii owych autorów z wątkami w dziełach Szekspira, o – jakoby – zakodowanych w tekstach przesłaniach dotyczących autorstwa, wreszcie o zbieżności językowej (w tej dziedzinie „króluje” Marlowe, którego prace po wielu analizach porównawczych wyglądają na pisane tą samą ręką). Każdy też miał potencjalnie ważne powody, by do autorstwa tych sztuk się nie przyznawać. Zgodnie z przekazem, Marlowe’a próbowali zabić wysłannicy jednego z jego patronów (był oskarżany m.in. o herezję); udało mu się jednak przeżyć zamach, musiał tworzyć w ukryciu, nie miał więc wyboru, musiał korzystać z pseudonimu. Edward de Vere zaś nie mógł tworzyć sztuk teatralnych pod własnym nazwiskiem, gdyż było to uważane za niegodne szlachcica. W roku 2011 powstał film fabularny w reżyserii Rolanda Emmericha poświęcony osobie Edwarda de Vere oraz przypisywanemu mu autorstwu dzieł Szekspira, zatytułowany Anonimus.
Najważniejszymi „dowodami” w rękach antyszekspirystów jest – paradoksalnie – brak jakichkolwiek dowodów, by to William Szekspir był autorem przypisywanych mu dzieł, istnieje natomiast wiele potencjalnych kontrargumentów. Oto niektóre z nich:
Autor dzieł Szekspira wykazuje olbrzymią wiedzę z wielu dziedzin (takich jak prawo, polityka międzynarodowa, historia, filozofia), a także ogromną znajomość realiów dworu elżbietańskiego (w tekstach istnieje wiele aluzji dotyczących owego dworu), której nie mógł mieć pisarz pochodzący z prostej, częściowo niepiśmiennej rodziny. W związku z tym część badaczy skłonna była nawet sugerować, że to sama Elżbieta I jest autorką owych dramatów.
O Szekspirze zrobiło się głośno dopiero po śmierci, wcześniej nie powstał żaden jego portret, nie zachował się żaden rękopis, nikt też – poza bezpośrednio zaangażowanymi w publikację dramatów – nie odnotowuje go jako autora popularnych sztuk.
Szekspir został pochowany jako typowy przedstawiciel średnich stanów społeczeństwa, na jego grobie widnieje początkowo wizerunek sakiewki z ziarnem, po ponad stu latach zastąpiony przez gęsie pióro.
Większość miłosnych sonetów adresowana jest do mężczyzny. Sam Szekspir pochodził jednak z bogobojnej i konserwatywnej rodziny i taką też sam stworzył.
Większość szekspirologów jednak przeciwstawia się owym argumentom następującym rozumowaniem:
ad 1: Niewiele wiadomo o tym, co Szekspir robił w latach 1588-1610. Możliwe, że przebywał wówczas w odpowiednich kręgach w Londynie, gdzie zgromadził wszelkie informacje o funkcjonowaniu dworu, a także dokształcał się w wiedzy ogólnej. Jako aktor zaś, doskonale osłuchał się z językiem i stylem popularnych wówczas autorów.
ad 2: Za życia Szekspira dzieła te nie zyskały nawet ćwierci tej sławy, jaką cieszą się dziś. Nie było więc szczególnych powodów, by stawiać autorowi pomniki za życia. Dodatkowo, nikt z jemu współczesnych – a więc najlepiej znających ówczesne realia – nigdy nie wyrażał podobnych wątpliwości.
ad 3: Dla Szekspira bardziej liczył się zdobyty tytuł szlachecki niż popularność komediopisarza, tak też chciał być kojarzony.
ad 4: Homoseksualny romans mógł się przytrafić autorowi przebywającemu daleko od rodziny i w specyficznej atmosferze cyganerii aktorskiej.
Oficjalnie zatem przyjmuje się, iż Szekspir jest autorem około 40 sztuk (o nie do końca ustalonej chronologii), które są podzielone na: kroniki historyczne, tragedie i komedie.


=== Orientacja seksualna ===
O ile 26 sonetów jest adresowanych do zamężnej damy, o tyle 126 adoruje pięknego młodzieńca. Niezwykły ton tych ostatnich, który świadczy o niecodziennym stosunku autora do obiektu uczuć, jest interpretowany jako dowód na biseksualizm Szekspira. Wielu badaczy dostrzega w nich elementy homoerotyczne. Clive Lewis stwierdza, że ton sonetów bardziej przypomina wyznania kochanka niż jest wyrazem zwykłej męskiej przyjaźni, Lewis zauważa także, że nie można go odnieść do żadnych innych dzieł tamtego okresu. Według innych badaczy chodzi tu bardziej o przyjaźń niż o miłość. Inne wytłumaczenie mówi, że sonety nie są poezją autobiograficzną, lecz fikcją, przez co podmiot liryczny nie może być utożsamiany z angielskim pisarzem.

Badacze jednak odbierają stosowanie czasowników w pierwszej osobie, a także stwierdzenia takie, jak „Mam na imię Will” jako jednoznaczne identyfikowanie się autora z podmiotem. Zdaniem wielu jest to jedyny utwór, w którym możemy się zapoznać z osobistymi doświadczeniami Szekspira, inaczej niż ma to miejsce w innych dziełach. Warto zauważyć, że badacze, którzy w XVII i XVIII wieku zajmowali się tym tematem, nie mogli uwierzyć w homoseksualizm pisarza. W 1640 roku Ben Jonson zmienił tekst sonetów, tak aby wydawało się, że wszystkie są adresowane do tajemniczej damy, po czym wydał je drukiem; w krótkim czasie stały się najbardziej znaną wersją sonetów i pozostały nią aż do 1780 roku, kiedy to opublikowano je w oryginalnej formie.
Osoby twierdzące, że Szekspir był biseksualistą, jako jego partnera zazwyczaj wymieniają Henry’ego Wriothesleya, patrona pisarza. Jest on także wymieniany jako młodzieniec z sonetów, jemu prawdopodobnie są one dedykowane. Warto zaznaczyć, że zwolennicy tej teorii nie mają żadnych dowodów na jej potwierdzenie. Jeżeli Szekspir miał intymny związek z innym mężczyzną, musiało być to trzymane w ścisłej tajemnicy, gdyż za kontakty homoseksualne w tamtych czasach groziła kara śmierci. Według Jana Kotta, w specyficznej atmosferze środowisk teatralnych i aktorskich XVII w. Londynu związki tego typu nie były niczym nadzwyczajnym.
Dla niektórych (np. Isaaca Asimova) postać Antonia z Kupca weneckiego jest melancholijna ze względu na niespełnione uczucie do Bassania, który sam się poświęca, by umożliwić przyjacielowi znalezienie żony. Ta sytuacja jest intepretowana jako związek, w którym dojrzały mężczyzna pozwala wejść młodszemu w dorosłość. Tekst sztuki nie potwierdza tej tezy, ale też jej nie zaprzecza.
Osobną kwestią są jego stosunki z żoną, Anne Hathaway. Mimo że mieli trójkę dzieci, nie widywali się często – Szekspir mieszkał w Londynie, podczas gdy jego żona, razem z dziećmi w Stratford. Co więcej, istnieją podejrzenia, że ich małżeństwo było wymuszone ciążą, a pisarz nigdy nie był z niego zadowolony. W swoim testamencie zapisał żonie zaledwie drugie najlepsze łóżko (według wielu historyków taki zapis nie odbiegał od normy; w czasach Szekspira większość majątku zostawiano w spadku dzieciom, w nadziei, że będą się opiekować rodzicami). Jednocześnie Szekspir pozostawił część swoich oszczędności kolegom: Johnowi Hemingesowi, Richardowi Burbage’owi oraz Henry’emu Condellowi, prosząc w testamencie, aby zakupili sobie obrączki dla zademonstrowania łączącej ich przyjaźni.


== Dzieła Szekspira ==


=== Kroniki ===

Król Jan (King John; ok. 1595–1596)
Henryk VI, część 1 (King Henry VI, Part 1; ok. 1591)
Henryk VI, część 2 (King Henry VI, Part 2; ok. 1591)
Henryk VI, część 3 (King Henry VI, Part 3; ok. 1591)
Ryszard III (King Richard III; 1590–1593)
Henryk V (King Henry V; 1599)
Henryk IV, część 1 (King Henry IV, Part 1; 1596)
Henryk IV, część 2 (King Henry IV, Part 2; 1597)
Ryszard II (King Richard II; 1595)
Henryk VIII (King Henry VIII or All Is True; 1596–1598)


=== Komedie ===

Komedia omyłek (The Comedy of Errors; ok. 1591)
Stracone zachody miłości (Loves’ Labour’s Lost; 1594)
Poskromienie złośnicy (The Taming of The Shrew; 1594)
Dwaj panowie z Werony (The Two Gentlemen of Verona; 1590–1595)
Sen nocy letniej (A Midsummer Night’s Dream; 1595)
Kupiec wenecki (The Merchant of Venice; 1596)
Wiele hałasu o nic (Much Ado about Nothing; ok. 1598–1599)
Jak wam się podoba (As You Like It; 1599–1600)
Wieczór Trzech Króli (Twelfth Night or What You Will; 1600)
Wesołe kumoszki z Windsoru (The Merry Wives of Windsor; 1602)
Perykles, książę Tyru (Pericles, Prince of Tyre; 1608)
Wszystko dobre, co się dobrze kończy (All’s Well That Ends Well; 1602–1603)
Miarka za miarkę (Measure for Measure; 1604)
Cymbelin (Cymbeline; 1609)
Opowieść zimowa (The Winter’s Tale; 1610–1611)
Burza (The Tempest; 1611)
Dwóch szlachetnych krewnych (Two Noble Kinsmen, 1614)


=== Tragedie ===

Tytus Andronicus (Titus Andronicus; 1593)
Romeo i Julia (Romeo and Juliet; 1595)
Juliusz Cezar (The Tragedy of Julius Caesar; 1600)
Troilus i Kresyda (Troilus and Cressida; 1601)
Hamlet (Hamlet, Prince of Denmark; 1600)
Otello (Othello; 1605)
Król Lear (King Lear; 1605)
Makbet (Macbeth; 1606)
Antoniusz i Kleopatra (Antony and Cleopatra; 1606–1607)
Koriolan (Coriolanus; 1607)
Tymon Ateńczyk (Timon of Athens; 1608)


=== Wiersze i poematy ===

Sonety (Shakespeare’s sonnets; 1609)
Wenus i Adonis (Venus and Adonis; 1593)
Gwałt na Lukrecji (The Rape of Lucrece; 1594)
Namiętny pielgrzym (The Passionate Pilgrim; 1599)
Feniks i gołąb (The Phoenix and Turtle; 1601)
Skarga zakochanej (A Lover’s Complaint; 1610)


=== Utwory przypisywane Szekspirowi i zaginione ===
Love's Labour's Won (przed 1598) – nie ma pewności co do tego, czy sztuka ta zaginęła, czy też jest to tytuł alternatywny dla innego dzieła. Została wymieniona w Palladis Tamia (1598), obok Dwóch panów z Werony, Straconych zachodów miłości, Snu nocy letniej i Kupca weneckiego. Była to więc komedia inna niż tu wymienione. Długo przyjmowano, że jest to tytuł alternatywny dla Poskromienia złośnicy. Teoria ta została jednak obalona w 1953 roku, kiedy znaleziono dokument, który wymieniał obie te sztuki jako niezależne od siebie.
Cardenio (przed 1613) – sztuka ta została napisana we współpracy z Johnem Fletcherem, jej tekst zaginął. Była wystawiania przez King’s Men w 1613 roku. Inspiracją do jej napisania mogła być postać Cardenia, znana z Don Kichota. Jeden z badaczy zidentyfikował The Second Maiden’s Tragedy jako Cardenia z niewielkimi zmianami, nie jest to jednak powszechna teoria.
Edward III (1596) – po raz pierwszy ta kronika została wydana w 1596 roku, jej autor był anonimowy. Jednak ze względu na liczne podobieństwa między nią a innymi kronikami Szekspira oraz to, że niektóre jej fragmenty są bezpośrednimi cytatami z Sonetów, niektórzy uważają, że została napisana przez niego. Jednocześnie istnieją argumenty obalające tę teorię: Edward III nie został zawarty w Pierwszym Folio, a lista utworów wydana w 1598 roku nie wspomina o tej sztuce.
Sir Thomas More (między 1592 a 1595) – sztuka opisuje losy Tomasza Morusa, angielskiego myśliciela. Prawdopodobnie jej część została napisana przez Szekspira, po raz pierwszy jego możliwy wkład w to dzieło został zauważony w 1871 roku.
Thomas Lord Cromwell (1602) – kronika skupiająca się wokół życia Thomasa Cromwella. Strona tytułowa stwierdza, że wystawiała ją Trupa Lorda Szambelana, zaś jej autorem jest „W.S.”. Przyjmuje się jednak, że inicjały te należą do Wentwortha Smitha.
A Yorkshire Tragedy (1608) – sztuka ta została zarejestrowana w rejestrze Stationers’ Company pod nazwiskiem „Wylliam Shakespere”. Zdaniem większości badaczy jednak jej autorem jest Thomas Middleton, jako jeden z głównych argumentów przeciw przypisaniu jej Szekspirowi podaje się jej brak w Pierwszym Folio.
Sir John Oldcastle (1600) – utwór ten został zawarty w Fałszywym Folio, jednak brak innych dowodów na to, że jej autorem jest Szekspir.
The London Prodigal (1605) – okładka tej komedii stwierdza, iż inscenizowała ją grupa King’s Men, uznaje się jednak, że jej autor jest nieznany.


=== Pierwsze wydania ===
Utwory Szekspira, które ukazały się drukiem w XVII wieku, miały format quarto i folio, rzadziej octavo. Pierwszy z nich był bardzo popularny w ówczesnych czasach, jego koszty nie były wysokie, drugi miał elitarny charakter. Ze względu na liczne wydania, istnieją różnice w treści poszczególnych sztuk. Większość została także wydana kilkakrotnie, np. Henryk IV, część 1 został opublikowany po raz pierwszy w 1598 (wydania te określa się jako first quarto – pierwsze quarto), później zaś w latach: 1599 (second quarto – drugie quarto), 1604, 1608, 1613, 1622, 1632, 1639.
Przyjmuje się, że im starsze jest dane wydanie, tym bliższe jest oryginałowi. Ze względu na coraz liczniejsze błędy drukarskie, które pojawiały się na przestrzeni lat, naukowcy uważają, że pierwotne edycje najlepiej oddają to, co chciał przekazać poeta. Kluczowym jest tutaj Pierwsze Folio, gdzie można znaleźć teksty 36 utworów, z których dla 18 nie ma żadnych innych źródeł. Badacze w XVIII wieku uznali, że dla pozostałych 18 także należy uznawać za bazowy tekst z Pierwszego Folio, mimo iż istnieją ich wydania quarto z lat 1594-1623. Powodem tego jest to, że ich dawniejsze edycje są niedokładne, a także mało wiarygodne.
W 1619 roku ukazało się Fałszywe Folio, które było pierwszą próbą zgromadzenia w jednym wydaniu kolekcji dzieł pisarza. Jego nazwa, wprowadzona w późniejszym okresie, pokazuje przeciwieństwo tej edycji do Pierwszego Folio. Trzeba także zaznaczyć, że korzystanie z terminu folio nie jest właściwe – jego format był większy niż quarto, jednocześnie jednak mniejszy niż folio. Łącznie ukazało się w nim 10 sztuk, których jednak część jest wątpliwego autorstwa. Drukarz, który się tym zajmował, William Jaggard, nie posiadał praw autorskich do wszystkich utworów, przez co występują w nich liczne nieścisłości. W skład tego zbioru wchodziły następujące sztuki:
Henryk V
Wesołe kumoszki z Windsoru
Król Lear
Kupiec wenecki
Sen nocy letniej
Perykles, książę Tyru
Sir John Oldcastle
A Yorkshire Tragedy
The Whole Contention Between the Two Famous Houses, Lancaster and York – była to główna innowacja tego wydania; połączone zostały dwie sztuki o tematyce związanej z Wojną Dwóch Róż: Henryk VI, część 1 i Henryk VI, część 2.
Nie są znane motywy, jakimi kierował się Jaggard, wydając Fałszywe Folio, gdyż drukarz ten wcześniej praktycznie nie miał żadnych kontaktów z jego utworami. Tym bardziej niejasne są okoliczności, w jakich King’s Men zdecydowali się nawiązać z nim współpracę przy tworzeniu Pierwszego Folio, ledwie kilka lat po aferze związanej z tym wydaniem.


=== Współpraca z innymi pisarzami ===

W czasach elżbietańskich dość popularna była kooperacja między autorami sztuk. Wiadomo, że Szekspir też ją podejmował. O ile w przypadku niektórych dzieł, takich jak Dwóch szlachetnych krewnych, współpraca z innymi wydaje się pewna (w tym przypadku z Johnem Fletcherem) i istnieją na nią dowody, o tyle w wielu sytuacjach (np. Tytus Andronicus) istnieją zaledwie poszlaki, które mogłyby potwierdzać ten fakt. Poniższa lista przedstawia utwory, co do których istnieje podparte dokumentami przekonanie o tym, że zostały napisane we współpracy z innymi pisarzami:
Henryk VI, część 1 – uważa się, że Szekspir nie był autorem całości tej sztuki, a jedynie jednym z co najmniej trzech pisarzy, którzy włączyli się w jej tworzenie. Badacze przyjmują, że Szekspir jest autorem nie więcej niż jej dwudziestu procent;
Tytus Andronicus – ze względu na podobieństwa stylistyczne z pracami George’a Peele prawdopodobnie uczestniczył on w procesie tworzenia pierwszego aktu tego utworu;
Perykles, książę Tyru – możliwe, że udział w napisaniu tego utworu miał George Wilkins;
Tymon Ateńczyk – istnieje teoria mówiąca o tym, że Tymon Ateńczyk miał dwóch autorów, którzy różnili się przekonaniami. Najpoważniejszym kandydatem, którego wymienia się jako współautora, jest Thomas Middleton.
Henryk VIII – współpraca z Johnem Fletcherem;
Dwóch szlachetnych krewnych – strona tytułowa wydania z 1634 roku przypisuje autorstwo Szekspirowi i Fletcherowi;
Cardenio – uważa się, że ten utwór także miał dwóch autorów, drugim był John Fletcher;
Makbet – tekst utworu zawiera późniejsze zmiany, których dokonał Thomas Middleton. W dużej części pochodzą one z innego jego dzieła, wydanego w 1615 roku.
Miarka za miarkę – także do tej komedii Middleton wprowadził zmiany; tekst tego utworu, który przetrwał w Folio nosi wyraźne ślady jego ingerencji.


=== Ekranizacje dzieł Szekspira ===

Już od początku historii kina Szekspir był inspiracją dla reżyserów. Na utworach Szekspira opartych jest około 420 pełnometrażowych filmów. Spośród polskich reżyserów, ekranizacji jego dzieł dokonali m.in. Roman Polański (Makbet, 1971) i Feliks Falk (Ryszard III, 1989 dla Teatru Telewizji), Andrzej Wajda (Hamlet, np. 1991 którego gra Teresa Budzisz-Krzyżanowska). Dla telewizji BBC wiele dzieł tego autora na ekran przeniósł Kenneth Branagh.
Hamlet z 1990 roku, w reżyserii Franco Zeffirellego otrzymał dwie nominacje do Oscara. Powstał także film Zakochany Szekspir (laureat siedmiu Oscarów), który opisuje problemy twórcze pisarza, w którym pojawia się m.in. postać Edwarda Alleyna. Warto wspomnieć, że Szekspirem zafascynowany był Akira Kurosawa, który na podstawie jego twórczości nakręcił w języku japońskim trzy filmy, których akcja została przeniesiona do Japonii. Ran (Oscar w 1985 roku za najlepsze kostiumy) stanowi adaptację Króla Leara, Tron we krwi (1957) – Makbeta, Zły śpi spokojnie (1960) zaś jest współczesną wersją Hamleta.
Po raz pierwszy jego dzieło pojawiło się na ekranie w 1899 roku. Była to trzyminutowa scena śmierci z Króla Jana, z udziałem wybitnego aktora teatralnego, Herberta Beerbohma Tree. W epoce filmu niemego dzieła pisarza cieszyły się ogromną popularnością. Działo się tak zapewne dlatego że, szczególnie we Włoszech i we Francji, kino pełniło funkcję medium, które miało przenosić teatr na ekran. Idea ta nosiła nazwę film d’Art. Sztuki Szekspira wydawały się szczególnie do tego nadawać. W Stanach Zjednoczonych producenci filmowi chcieli zainteresować swoimi produkcjami bogatego, inteligentnego widza. Zrezygnowali więc z im współczesnych autorów na rzecz klasyków. Stanowiło to także odpowiedź na głosy z niektórych kręgów religijnych, nawołujących do ograniczenia przemocy w kinematografii. Do tego celu najbardziej nadawały się utwory Szekspira, gdyż były szeroko akceptowane przez całość widowni, zaś status public domain jego dzieł regulował kwestię praw autorskich. Podobało się to także władzom, gdyż pozwoliło na tworzenie nowego społeczeństwa w państwie złożonym głównie z imigrantów z krajów anglojęzycznych.


== Przypisy ==


== Bibliografia ==
Peter Ackroyd, „Shakespeare the biography”, Nan A. Talese, 2005, ISBN 0-385-51139-6.
David Bevington, „How to Read a Shakespeare Play”, Blackwell Publishers, 2006, ISBN 1-4051-1396-0.
Leslie Dunton-Downer, Alan Riding, „Szekspir”, Warszawa, Hachette Livre, 2005, ISBN 83-7184-496-4.
René Girard, „Szekspir. Teatr zazdrości”, Warszawa, KR, 1996, ISBN 83-86989-08-4.
Stanisław Helsztyński, „Shakespeare”, Warszawa, Ludowa Spółdzielnia Wydawnicza, 1974
Jan Kott, „Szekspir współczesny”, Warszawa, Państwowy Instytut Wydawniczy, 1965, ISBN 2-228-90099-0.
Krystyna Kujawińska Courtney, „On page and stage: Shakespeare in Polish and World Culture”, Kraków 2000, ISBN 83-7052-818-X.
Krystyna Kujawińska Courtney, „Życie i twórczość Szekspira: Biograficzne fakty i mity”, „Polska Bibliografia Szekspirowska 1980-2000”, Krystyna Kujawińska Courtney, Wrocław: Zakład Narodowy im. Ossolińskich, 2007, XII-XXI ISBN 978-83-04-04753-2.
M. Morozow, „Szekspir”, Warszawa 1950
Przemysław Mroczkowski, „Szekspir elżbietański i żywy”, Kraków, Wydawnictwo Literackie, 1966
Andrzej Żurowski, „Czytając Szekspira”, ISBN 83-7064-105-9.
„Szekspir. Teoria lancasterska – domysły i fakty”, red. T. Kowalski i K. Kozłowski, Warszawa: Wydawnictwo Naukowe PWN, 2012.


== Linki zewnętrzne ==

Utwory Williama Szekspira w serwisie Wolne Lektury
Pełne wydanie dzieł Williama Szekspira (ang.)
Sztuki Williama Szekspira (ang.)
Analiza potencjalnego autorstwa dzieł Szekspira + bogata bibliografia tematu (ang.)
Strona zawierająca sfotografowane tzw. First Folio (Pierwsze Folio) dzieł Szekspira (ang.)William Henry Seward (ur. 16 maja 1801, zm. 10 października 1872 w Auburn, Nowy Jork) – prawnik i polityk amerykański.
Pełnił między innymi funkcje gubernatora stanu Nowy Jork, senatora Stanów Zjednoczonych z tego stanu i sekretarza stanu Stanów Zjednoczonych.
Pod koniec wojny secesyjnej w 1865 roku miała miejsce próba zabicia go jako część zamachu, który pozbawił życia prezydenta Abrahama Lincolna. Zamachowiec ciężko ranił syna Sewarda, Fredericka, a samemu Sewardowi zadał kilka ran nożem w okolicy głowy i karku. Seward został ciężko ranny, jednak w przeciwieństwie do Lincolna zamach przeżył. Z tego zdarzenia do końca życia na twarzy pozostały mu blizny.
Jako sekretarz stanu odpowiedzialny był między innymi za zakup Alaski przez Stany Zjednoczone od Rosji. Potocznie transakcję tę określa się jako „szaleństwo Sewarda”.
Od jego nazwiska pochodzi nazwa półwyspu Seward na Alasce, a także miejscowości Seward na Alasce, Seward w stanie Kansas oraz Seward w Nebrasce.


== Bibliografia ==
Biografia w Biographical Directory of the United States Congress (ang.)
Biografia Office of the Historian, Bureau of Public Affairs, Departament Stanu Stanów Zjednoczonych (ang.)William Joseph Schallert (ur. 6 lipca 1922 w Los Angeles, w stanie Kalifornia) – amerykański aktor filmowy i telewizyjny. Wystąpił w takich serialach jak: Zorro, Bonanza, Mission: Impossible, Gotowe na wszystko, Medium i wielu innych produkcjach telewizyjnych.


== Linki zewnętrzne ==
William Schallert w bazie Internet Movie Database (IMDb) (ang.)
William Schallert w bazie filmweb.plWilliam Saroyan (ur. 31 sierpnia 1908, zm. 18 maja 1981 w Fresno w Kalifornii w USA) − pisarz amerykański ormiańskiego pochodzenia.


== Biografia ==
Jego rodzina mieszkała w New Jersey, gdzie jego ojciec miał małą winnicę. Jednak po jego śmierci, William z bratem i matką przenieśli się na stałe do Fresno. W 1921 wstąpił do Technical School, ale w wieku piętnastu lat opuścił ją. Gdy jego matka – Takuhi pokazała mu próby pisarskie jego ojca, William zachwycił się nimi i postanowił zostać pisarzem. Pracował w San Francisco Telegraph Company, jednocześnie kształtując swój warsztat literacki. W tym czasie zaczął publikować pierwsze krótkie artykuły w The Overland Monthly, zaś w latach trzydziestych opublikował pierwsze opowiadania w ormiańskim czasopiśmie Hairenik pod pseudonimem Sirak Goryan.
Zadebiutował w 1934 r. tomikiem opowiadań: "The Daring Young Man on the Flying Trapeze" (Chłopiec na lotnym trapezie), których akcja umiejscowiona została w latach Wielkiego Kryzysu. Bohaterami byli zwykli ludzie, biedni i głodni, którzy jednak nie tracili ducha i optymistycznego spojrzenia na świat. Porównywano tę prozę do twórczości Knuta Hamsuna dostrzegając w niej jednak większą dozę optymizmu.
Następnymi pozycjami ugruntował swoją pozycję w czołówce amerykańskich pisarzy XX wieku. Wydawał zbiory opowiadań (My name is Aram 1940), dramaty i scenariusze filmowe. Swoich bohaterów szukał najczęściej wśród Ormian zamieszkujących Kalifornię. W 1939 r. wystawił na scenie Guild Theatre w Nowym Jorku sztukę My Heart in the Highlands, oraz The time of your Life, za którą dostał nagrodę Pulitzera. Pierwszą powieść: The Human Comedy (polski tytuł: Śmierć nie omija Itaki) wydał w 1943 r. Na jej podstawie powstał film o tym samym tytule, którego scenariusz został uhonorowany Oscarem.
W czasie II wojny światowej został zmobilizowany, jednak nie wziął udziału w działaniach wojennych, przebywając przez cały czas w Lombardy Hotel na Manhattanie. W 1943 poślubił siedemnastoletnią aktorkę Carol Marcus z którą miał dwoje dzieci – Arama i Lucy.
Po wojnie Saroyan borykał się z kłopotami finansowymi. Jego idealizm nie trafiał już do odbiorców doświadczonych wojną. Zaczął wtedy pisać wspomnienia i sztuki sceniczne, które już jednak nie stały się takimi bestsellerami jak utwory sprzed wojny. W 1958 r. przeniósł się do Paryża i zaczął wystawiać swoje sztuki w Europie. Zmarł na raka w Fresno, a jego prochy zostały rozrzucone – częściowo, w Kalifornii i Armenii.


== Niektóre utwory Williama Saroyana ==
The Daring Young Man On The Flying Trapeze (Chłopiec na lotnym trapezie) 1934
The Man With The Heart In The Highlands, 1938
The Time Of Your Life, 1940 – film 1948, reż. H.C. Potter, wystąpili James Gagney, William Bendix, Wayne Morris
My Name Is Aram, 1940
The Agony Of Little Nations, 1942
The Human Comedy (Śmierć nie omija Itaki), 1943 – powieść i film 1943, reż. Clarence Brown, scenariusz Howard Eastbrook, wystąpili: Mickey Rooney, Frank Morgan, Jackie Jenkis, James Craig, Donna Reed
The Adventures Of Wesley Jackson, 1946
Sam Ego's House, 1949
The Assyrians, 1950
The Bicycle Rider in Beverly Hills, 1952
The Slaughter of the Innocents, 1952
Mama, I Love You, 1956
The Whole Voyald And Other Stories, 1957
The Slaughter Of The Innocents, 1958
The William Saroyan Reader, 1958
The Paris Comedy; or The Secret Of Lily, 1960
The London Comedy; Or Sam, The Highest Jumper Of Them All, 1960
Here Comes, There Goes You Know Who (Własne życie), 1961
Me, 1963
Boys and Girls Together, 1963
One Day In The Afternoon Of The World (Pewnego dnia o zmierzchu świata), 1964
The Dogs, 1968
Letters From 74 Rue Taibout, 1969
Armenians, 1974
My Name Is Saroyan, 1983
An Armenian Trilogy, 1986
The Circus, 1986
Madness In The Family, 1988 (wyd. przez Leona Hamaliana)
Warsaw Visitor; Tales From The Vienna Streets, 1991


=== Linki zewnętrzne ===
The William Saroyan SocietyToday (The Today Show) – magazyn telewizji śniadaniowej amerykańskiej stacji NBC, nadawany na żywo. Zadebiutował na antenie 14 stycznia 1952, będąc pierwszym tego typu programem telewizyjnym zarówno w Stanach Zjednoczonych, jak i na świecie. Stanowił wzór dla podobnych produkcji, które wkrótce zaczęły pojawiać się w innych stacjach telewizyjnych. Jest trzecim najdłużej emitowanym amerykańskim programem telewizyjnym. Początkowo ukazywał się jedynie od poniedziałku do piątku. W 1987 rozpoczęto niedzielne emisje (obecnie jedna godzina), a w 1992 – sobotnie (dwie godziny). W 2000 czas emisji w tygodniu roboczym uległ wydłużeniu do trzech godzin. Od 2007 program trwa cztery godziny.
Pozycja programu pozostawała niezagrożona przez inne sieci aż do późnych lat 80., kiedy pod względem oglądalności ustąpił miejsca Good Morning America, emitowanemu przez konkurencyjną stację ABC. Udało mu się jednak odzyskać dominującą pozycję (według Nielsen ratings) 11 grudnia 1995, którą utrzymuje do chwili obecnej.
Program jest nadawany ze Studio 1 A, mieszczącego się w wieżowcu GE Building, położonym w kompleksie Rockefeller Center na Manhattanie (Midtown Manhattan).
Podczas Zimowych Igrzysk Olimpijskich w Vancouver w 2010 program był emitowany na żywo ze studia zlokalizowanego na szczycie Grouse Mountain, górującej nad Vancouver i położonej nieopodal Cypres Mountain Ski Area, który gościł uczestników konkurencji narciarstwa dowolnego oraz snowboardu.


== Prowadzący ==
Gene Shalit (1973 – do chwili obecnej)
Other Willard Scott (1980 – do chwili obecnej)
Al Roker (1996 – do chwili obecnej)
Matt Lauer (1997 – do chwili obecnej)
Ann Curry (1997 – do chwili obecnej)
Natalie Morales (2006 – do chwili obecnej)
Meredith Vieira (2006 – do chwili obecnej)
Hoda Kotb (2007 - do chwili obecnej)
Kathie Lee Gifford (2008 – do chwili obecnej)


== Linki zewnętrzne ==
Oficjalna strona internetowa
Today – profil na IMDb.com
Strona poświęcona czołówkom muzycznym programuWillard Christopher "Will" Smith, Jr. (ur. 25 września 1968) – amerykański aktor, producent filmowy i raper. Smith był dwukrotnie nominowany do Nagrody Akademii Filmowej, a także czterokrotnie do Złotych Globów; zdobył ponadto kilka statuetek Grammy oraz dwie Złote Maliny.
Pod koniec lat 80. XX wieku Smith uzyskał umiarkowany rozgłos jako raper, działając pod pseudonimem The Fresh Prince. W 1990 roku zaczął występować w serialu telewizyjnym Bajer z Bel-Air, dzięki czemu jego popularność gwałtownie wzrosła. W połowie lat 90., Smith porzucił telewizję na rzecz kina, występując w wielu filmowych blockbusterach. Will jest jedynym aktorem w historii, którego osiem kolejnych obrazów zarobiło ponad 100 milionów dolarów i zadebiutowało na szczycie box office'u w Stanach Zjednoczonych.
Czternaście z dziewiętnastu filmów, w których zagrał Smith osiągnęło międzynarodowe zyski w wysokości ponad 100 milionów dolarów każdy, natomiast kolejne cztery obrazy z jego udziałem wygenerowały zyski powyżej 500 milionów dolarów. Globalny dochód wszystkich filmów, w jakich wystąpił Smith wynosi ok. 5,7 miliarda dolarów.


== Wczesne życie ==
Will urodził się i dorastał w Filadelfii, jako jedno z czwórki dzieci Caroline i Willarda Smithów. Jego matka, Caroline, była administratorką w kuratorium oświaty w Filadelfii, a jego ojciec, Willard Christopher Smith, Sr., był inżynierem zajmującym się urządzeniami chłodniczymi. Rodzice Smitha zdecydowali się na separację, gdy ten miał 13 lat, jednak ich rozwód nastąpił dopiero, gdy Will ukończył 30 lat.
Wbrew powszechnej opinii, Smith nie odrzucił propozycji stypendium na Massachusetts Institute of Technology (MIT); Will nigdy nie aplikował do szkoły wyższej, mimo że włączony został do programu dla przyszłych studentów MIT. Smith wytłumaczył tę sytuację w jednym z wywiadów: "Moja mama, która pracowała w kuratorium oświaty, miała przyjaciela, będącego kierownikiem przyjęć w MIT. Osiągnąłem całkiem wysokie wyniki SAT, a oni potrzebowali czarnych dzieci, więc prawdopodobnie zostałbym przyjęty, ale ja nie zamierzałem iść do college'u."


== Kariera muzyczna i filmowa ==


=== Początki kariery (1985–1995) ===
Smith zaczął swoją działalność muzyczną jako MC w formacji hip hopowej DJ Jazzy Jeff & The Fresh Prince. Utworzył ją wraz z przyjacielem z dzieciństwa Jeffreyem "DJ Jazzy Jeffem" Townesem – turntablistą i producentem, a także Clarence'em "Ready Rock C" Holmesem – beatboxerem. Trio słynęło z humorystycznych, radiowych utworów, takich jak "Parents Just Don't Understand" oraz "Summertime". W 1988 roku grupa DJ Jazzy Jeff & The Fresh Prince zdobyła pierwszą nagrodę Grammy w kategorii rapowej. Wraz z początkami kariery, Smith prowadził rozrzutny styl życia i nie wywiązywał się z opłat związanych z podatkiem dochodowym. W konsekwencji, Internal Revenue Service wycenił jego dług względem państwa na kwotę 2.8 milionów dolarów, zajmując część dochodu aktora oraz jego prywatnych posesji. W 1990 roku Smith był bliski bankructwa, jednak przełomem w jego sytuacji okazał się kontrakt z telewizją NBC i rola w sitcomie Bajer z Bel-Air.
Serial odniósł duży sukces i na dobre zapoczątkował karierę aktorską Smitha. Sam Will stwierdził, że jego celem było stanie się "największą gwiazdą filmową na świecie", dlatego dokładnie studiował wspólne cechy największych hitów kasowych w historii.


=== Przełom w karierze filmowej (1996–2000) ===
W 1996 roku Smith zagrał główną rolę w filmie Dzień Niepodległości, który stał się drugim najbardziej dochodowym obrazem w historii ówczesnego box office'u wszech czasów. W roku 1998 Will wystąpił u boku Gene Hackmana w filmie Wróg publiczny. Następnie odrzucił propozycję roli Neo w serii Matrix na rzecz obrazu Bardzo dziki zachód. Pomimo rozczarowania związanego z komercyjnym zyskiem Bardzo dzikiego zachodu, Smith przyznał, że nie żałuje swojej decyzji, dodając, iż występ Keanu Reevesa jako Neo był zdecydowanie lepszy, niż to, co on sam mógłby pokazać w tej roli.


=== Sukces międzynarodowy (od 2001) ===

W 2005 roku Smith został wpisany do Księgi rekordów Guinnessa, jako że w ciągu 24-godzin obecny był na rekordowych 3 premierach filmowych.
W kwietniu 2007 roku określony przez tygodnik Newsweek mianem najbardziej wpływowego aktora w Hollywood.
10 grudnia 2007 roku Smith pozostawił odcisk swojej dłoni i stopy przed Grauman's Chinese Theatre na Hollywood Boulevard. 14 grudnia tego samego roku premierę miał kolejny film z jego udziałem, Jestem legendą. Jeden z recenzentów napisał, że sukces komercyjny obrazu "ugruntował pozycję Smitha jako najbardziej dochodowej postaci w Hollywood".
W specjalnym programie Barbary Walters, który 4 grudnia 2008 roku wyemitowała telewizja ABC, Smith przedstawiony został jako jedna z dziesięciu najbardziej fascynujących postaci 2008 roku.
Prezydent Stanów Zjednoczonych Barack Obama przyznał, że jeśli kiedykolwiek powstanie film o jego życiu, chciałby, aby w jego rolę wcielił się Will Smith. Obama powiedział również, że rozmawiał ze Smithem o możliwości nakręcenia obrazu o wyborach z 2008 roku, jednak nie może to nastąpić przed końcem jego prezydencji.
19 sierpnia 2011 roku potwierdzono oficjalnie, że Smith wrócił po kilku latach przerwy do studia nagraniowego, gdzie wraz z producentem La Marem Edwardsem pracuje nad nowym albumem muzycznym.
W 2012 roku premierę miał pierwszy od czterech lat film z udziałem Smitha, Faceci w czerni III. W fazie preprodukcji znajduje się obraz The Last Pharaoh, w którym Will zagra główną rolę – faraona Taharki. W 2013 roku odbędzie się premiera kolejnego filmu z jego udziałem, After Earth, w którym Willowi na ekranie będzie partnerował jego syn, Jaden. Podczas wizyty w programie The Mo'Nique Show na antenie BET, Martin Lawrence potwierdził, że prace nad filmem Bad Boys III zostały rozpoczęte, jednak data debiutu produkcji nie jest jeszcze znana.


== Życie prywatne ==

W 1992 roku Smith poślubił Sheree Zampino, z którą ma jednego syna – Willarda Christophera Smitha III, znanego również jako "Trey". Rozwód pary nastąpił już trzy lata po zawarciu ślubu, w 1995 roku. W 1998 roku Trey pojawił się w wideoklipie Willa do piosenki "Just the Two of Us".
W 1997 roku odbył się ślub Smitha z aktorką Jadą Pinkett. Para posiada dwójkę dzieci: Jadena Christophera Syre'a (ur. 1998) oraz Willow Camille Reign (ur. 2000). Jaden zagrał syna Willa w filmie W pogoni za szczęściem (2006), zaś Willow wcieliła się w rolę jego córki w obrazie Jestem legendą (2007). Jako wzór, z którego czerpie w wychowaniu własnych dzieci, Smith wymienia swojego ojca: "Patrzę na mojego tatę i to, jak wiele wysiłku wkładał, by wykarmić i ubrać czwórkę dzieci, i do tego wciąż znajdował czas, by spędzać z nami swój czas."
Smith posiada prywatne rezydencje na Star Island w Miami Beach, w Los Angeles, Filadelfii oraz w Sztokholmie.
Will, wraz z bratem Harrym Smithem, jest właścicielem firmy Treyball Development Inc.; nazwa pochodzi od imienia jego pierwszego syna.
W 2004 roku Smith znalazł się na liście 40 najbogatszych osób w Stanach Zjednoczonych, które nie ukończyły 40 roku życia. W 2008 roku magazyn Forbes uznał Smitha za najlepiej zarabiającego aktora na świecie, z rocznym dochodem powyżej 80 milionów dolarów.
W 2008 roku Smith wsparł finansowo kampanię prezydencką Demokraty Baracka Obamy. 11 grudnia 2009 roku Will, wraz z żoną Jadą, poprowadzili w Oslo koncert z okazji wręczenia Pokojowej Nagrody Nobla, którą otrzymał Obama.
Smith przyznał, że studiował wiele religii, w tym scjentologię, wypowiadając się o niej w pozytywnym świetle: "Myślę, że wiele idei scjentologii jest wspaniałych i rewolucyjnych, a zarazem nie-religijnych." Dodał ponadto: "98% scjentologów jest takich samych, jak ci, którzy hołdują Biblii... Nie uważam, że jeśli ktoś zamiast słowa 'duch' używa określenia 'thetan', zmienia się jego właściwa definicja.". Jednocześnie Smith zaprzeczył, jakoby miał być członkiem Kościoła Scjentologicznego: "Jestem chrześcijaninem. Studiuję wszystkie religie i szanuję wszystkich ludzi oraz wszystkie życiowe drogi." Aktor dorastał należąc do Kościoła Baptystów, podobnie jak jego rodzina W 2007 roku Will przekazał 1.3 miliona dolarów na cele charytatywne, z czego 450 tysięcy trafiło do dwóch organizacji chrześcijańskich, natomiast 122 tysiące przekazane zostały organizacjom scjentologicznym; pozostałe środki przeznaczono na między innymi meczet w Los Angeles, kościoły i szkoły chrześcijańskie, a także Yitzhak Rabin Memorial Center w Izraelu. Will i Jada założyli w Calabasas, w Kalifornii prywatną szkołę podstawową – New Village Leadership Academy, która wzbudziła kontrowersje ze względu na wykorzystanie Study Tech, metody nauczania, stworzonej przez L. Rona Hubbarda, założyciela Kościoła Scjentologicznego.


== Dyskografia ==

Rock the House (1987)
He's the DJ, I'm the Rapper (1988)
And in This Corner... (1989)
Homebase (1991)
Code Red (1993)
Big Willie Style (1997)
Willennium (1999)
Born to Reign (2002)
Lost and Found (2005)


== Filmografia ==


=== Aktor ===


==== Film ====


==== Telewizja ====


=== Producent ===


=== Zyski filmów w box office'u ===


== Przypisy ==


== Linki zewnętrzne ==
Will Smith w bazie Internet Movie Database (IMDb) (ang.)
Will Smith w bazie filmweb.plWesley Trent Snipes (ur. 31 lipca 1962 w Orlando) – amerykański aktor i producent filmowy.


== Życiorys ==
Syn wojskowego Amerykańskich Sił Powietrznych Rudolpha Snipesa i Marion, dorastał na ulicach nowojorskiego Południowego Bronxu. Ukończył artystyczną szkołę średnią High School for the Performing Arts w Nowym Jorku. Swoją edukację kontynuował w szkole średniej w Orlando na Florydzie. W latach 1978-82 uczęszczał na Uniwersytet Stanowy Nowego Jorku (SUNY) w Purchase w stanie Nowego Jorku na kierunek sztuki teatralnej, jednak dyplom uzyskał w 1985 roku. Występował w objazdowych teatrach i regionalnych produkcjach. W 1985 roku podjął pracę jako instalator telefoniczny koło Nowego Jorku. Zadebiutował na scenie Broadwayu w dwóch spektaklach – Chłopaki zimy (The Boys of Winter) jako L. B. w Biltmore Theatre (1-8 grudnia 1985) i Egzekucja sprawiedliwości (Execution of Justice) Emily Mann w potrójnej roli Richarda Pabicha, siostry Boom Boom i Sullivana w Virginia Theatre (13-22 marca 1986) oraz wystąpił w sztuce Wole Soyinki Śmierć i królewski koniuszy (Death and the King's Horesman). Przyłączył się także do podróżnej trupy aktorskiej Struttin'Street Stuff, występując w pobliskich parkach i szkołach.
Swoją karierę na dużym ekranie rozpoczął od udziału w komedii sportowej Dzikie koty (Wildcats, 1986) z Goldie Hawn jako zawodnik futbolu amerykańskiego Trumaine, dramacie sportowym Ulice złota (Streets of Gold, 1986) w roli utalentowanego boksera z Klausem Marią Brandauerem i Adrianem Pasdarem i serialu Policjanci z Miami (Miami Vice, 1986). W 1987 roku wystąpił w 17-minutowym teledysku Michaela Jacksona Bad w reżyserii Martina Scorsese jako przywódca gangu Mini Max. Jego kreacja sierżanta Bookmana w serialu HBO Opowieści wojenne z Wietnamu (Vietnam War Story, 1988) przyniosła mu nagrodę CableACE.
Po występie w komedii sportowej Pierwsza liga (Major League, 1989) u boku Toma Berengera, Charliego Sheena i Rene Russo oraz sensacyjnym dramacie kryminalnym Abela Ferrary Król Nowego Jorku (King of New York, 1990) z Christopherem Walkenem, Davidem Caruso i Laurence'em Fishburne'em, został zaangażowany do dwóch filmów Spike'a Lee – Czarny blues (1990) jako saksofonista jazzowy u boku Denzela Washingtona i Malaria (Jungle Fever, 1991).
Wystąpił potem w kasowych filmach: Biali nie potrafią skakać (White Men Can't Jump, 1992) z Woodym Harrelsonem jako uliczny koszykarz, Pasażer 57 (Passenger 57, 1992), Taniec na wodzie (Waterdance, 1992), Wschodzące słońce (Rising Sun, 1993) z Seanem Connerym, Człowiek demolka (Demolition Man, 1993) z Sylvestrem Stallone'em i Sandrą Bullock, Strefa zrzutu (Drop Zone, 1994), Ślicznotki (To Wong Foo, Thanks for Everything, Julie Newmar, 1995) jako jedna z trzech drag queen, Pociąg z forsą (Money Train, 1995) z Woodym Harrelsonem i Jennifer Lopez, Fan (The Fan, 1996) jako gwiazdor baseballu z Robertem De Niro i Ellen Barkin oraz Wydział pościgowy (U. S. Marshals, 1998) u boku Tommy'ego Lee Jonesa i Roberta Downeya Jr.
Jest dwukrotnym laureatem nagrody Image; za rolę króla handlu narkotykami w dramacie kryminalnym Mario Van Peeblesa New Jack City (1991) i postać George'a Du Vaula w tele dramacie HBO Amerykański sen (America's Dream, 1996). Za kreację reżysera z Los Angeles w dramacie Ta jedna noc (One Night Stand, 1997) został uhonorowany Pucharem Volpi na Festiwalu Filmowym w Wenecji.
Swoje umiejętności sztuk walki karate, kung-fu i capoeira zaprezentował na ekranie w roli dhampira Blade'a w filmie akcji Blade: Wieczny łowca (Blade, 1998), za którą odebrał nagrodę Blockbuster Entertainment, a także w sequelach – Blade: Wieczny łowca II (Blade 2, 2002) i Blade: Mroczna trójca (Blade: Trinity, 2004).


=== Życie prywatne ===
Po nieudanym związku małżeńskim z April DuBois (1985-1990), z którą ma syna Jelaniego Asara (ur. 1988), w dniu 17 marca 2003 roku poślubił koreańską artystkę malarkę Nakyung "Nikki" Park. Mają troje dzieci; dwie córki – Iset (ur. 2001) i Juę (ur. 2003) oraz syna Alimayu Moa-T (ur. 26 marca 2007). Spotykał się z azjatycką modelką Donną Wong (1996-1998) i Halle Berry.
W 1993 roku został zatrzymany za nielegalne posiadanie broni, a rok potem uciekając przed policją z prędkością ponad 200 km na godzinę spowodował wypadek i był aresztowany za przekroczenie prędkości na autostradzie. W 2008 r. sąd w stanie Floryda skazał aktora na 3 lata więzienia za przestępstwa podatkowe. Udowodniono mu umyślne uchylanie się od płacenia podatków federalnych w latach 1999 – 2001. Karę pozbawienia wolności rozpoczął 9 grudnia 2010 roku w więzieniu federalnym Federal Correctional Institution, McKean. Z zakładu karnego został zwolniony 2 kwietnia 2013 roku.


== Filmografia ==


=== Telewizja ===


=== Inne ===


== Przypisy ==


== Linki zewnętrzne ==
Wesley Snipes w bazie Internet Movie Database (IMDb) (ang.)
Wesley Snipes w bazie stopklatka.pl
Wesley Snipes w bazie Notable Names Database (ang.)
Wesley Snipes w bazie filmweb.plWesley "Wes" Studi (ur. 17 grudnia 1947 w Nofire Hollow, w Oklahomie) – amerykański aktor filmowy pochodzenia czirokeskiego.


== Filmografia ==
1990: Tańczący z wilkami (Dances with Wolves) jako Toughest Pawnee
1992: Ostatni Mohikanin (The Last of the Mohicans) jako Magua
1993: Geronimo: amerykańska legenda (Geronimo: An American Legend) jako Geronimo
1994: Uliczny wojownik (Street Fighter) jako Victor Sagat
1995: Gorączka (Heat) jako detektyw Casals
2005: Podróż do Nowej Ziemi (The New World) jako Opechancanough
2009: Avatar jako Eytukan


== Linki zewnętrzne ==
Wes Studi w bazie Internet Movie Database (IMDb) (ang.)
Wes Studi w bazie filmweb.plWallis, księżna Windsoru, wcześniej Wallis Simpson, urodzona jako Bessie Wallis Warfield, primo voto Spencer, secundo voto Simpson (ur. 19 czerwca 1896, zm. 24 kwietnia 1986) – kochanka księcia Walii i następcy tronu, później króla-cesarza Imperium Brytyjskiego Edwarda VIII, a po jego abdykacji jego żona. Po ślubie jej tytuł brzmiał Jej Łaskawość Wallis, księżna Windsoru (Her Grace Wallis, The Duchess of Windsor), a nieoficjalnie (sprzeciw króla Jerzego VI) Jej Królewska Wysokość księżna Windsoru.


== Życiorys ==
Młodsza o dwa lata od Edwarda Amerykanka po raz pierwszy spotkała księcia na jednym z przyjęć. Między Wallis a Edwardem rodziła się coraz większa zażyłość. Jej żywe usposobienie i szczerość przypadły księciu do gustu. Od roku 1934 para stała się nierozłączna.
Jej romans z angielskim władcą wywołał oburzenie. Wallis była 40-letnią, dwukrotną rozwódką. W 1936 Edward ogłosił zamiar poślubienia Wallis. Kiedy parlament nie zgodził się na ten ślub, Edward abdykował 10 grudnia 1936 roku. 2 maja 1937 roku Edward został trzecim mężem Wallis. Odtąd Wallis używała tytułu księżnej Windsoru. Dopiero dwa lata przed śmiercią została przyjęta na dworze królewskim przez Elżbietę II. W roku 1936 jako pierwsza kobieta została uhonorowana tytułem Człowieka Roku tygodnika Time. Znana z upodobania do luksusu i rozrzutnego trybu życia.


=== Mężowie ===
1916–1927 Winfield Spencer (1888–1940)
1928–1936 Ernest Aldrich Simpson (1895–1958)
1937–1972 Książę Edward, Książę Windsoru (ang. The Prince Edward, Duke of Windsor), były król-cesarz Edward VIII (1894–1972)


== Bibliografia ==
Bricard I., Dynastie panujące Europy, Świat Książki, Warszawa 2007, ISBN 978-83-7391-767-5, s. 336–339.Wallace Shawn (ur. 12 listopada 1943 roku w Nowy Jork, USA), amerykański aktor filmowy i telewizyjny. Studiował ekonomię, historię oraz filozofię na uniwersytetach Oxford i Harvard.


== Wybrana filmografia ==
2010: Toy Story 3 jako Rex (głos)
2008: The Speed of Thought jako Sandy
2007: Plotkara (Gossip Girl) jako Cyrus (gościnnie)
2007: Happy Wkręt (Happily N'Ever After) jako Munk (głos)
2005: Gotowe na wszystko (Desperate Housewives) jako Lonny Moon (gościnnie)
2004: Melinda i Melinda (Melinda and Melinda) jako Sy
2003: Starsza pani musi zniknąć (Duplex) jako Herman
1999: Toy Story 2 jako Rex (głos)
1996-1997: Słodkie zmartwienia (Clueless) jako Mr. Alphonse Hall
1995: Toy Story jako Rex (głos)
1993: Stowarzyszenie wdów (The Cemetery Club) jako Larry


== Linki zewnętrzne ==
Wallace Shawn w bazie Internet Movie Database (IMDb) (ang.)
Wallace Shawn w bazie filmweb.pl
Wallace Shawn w bazie stopklatka.plWinona Ryder właśc. Winona Laura Horowitz (ur. 29 października 1971 w hrabstwie Olmsted, w stanie Minnesota w USA) – amerykańska aktorka filmowa.
Winona wychowywała się od roku 1978 w komunie hippisów w stanie Kalifornia. Jej ojciec był pisarzem i wydawcą, a matka propagatorką buddyzmu i pisarką, a także bliską przyjaciółką Allena Ginsberga. Swoje pochodzenie określa jako żydowskie, gdyż dziadkowie ze strony jej ojca byli żydowskimi imigrantami z Rosji. Ojcem chrzestnym Winony został Timothy Leary. Jej rodzina przeniosła się w roku 1981 do miasta Petaluma w Kalifornii. Tam uczęszczała do prywatnej szkoły i uczyła się aktorstwa w American Conservatory Theatre.
W 1994 roku Ryder zdobyła Złoty Glob za najlepszą drugoplanową rolę w filmie Wiek niewinności Martina Scorsese oraz nominację do Oscara w tej samej kategorii. Rok później była nominowana do Oscara za pierwszoplanową rolę w obrazie Małe kobietki.
Wystąpiła u takich reżyserów jak: Martin Scorsese, Francis Ford Coppola, Jim Jarmusch oraz Tim Burton (Edward Nożycoręki i Sok z Żuka).
Przez 3 lata była związana z Johnnym Deppem.


== Filmografia ==
1986: Lucas jako Rina
1987: Amerykański kadryl (Square Dance) jako Gemma
1988: Sok z Żuka (Beetlejuice) jako Lydia Deetz
1988: Rok 1969 (1969) jako Beth
1989: Wielkie kule ognia (Great Balls Of Fire!) jako Myra Gale Lewis
1989: Śmiertelne zauroczenie (Heathers) jako Veronica Sawyer
1990: Syreny (Mermaids) jako Charlotte Flax
1990: Edward Nożycoręki (Edward Scissorhands) jako Kim Boggs
1990: Witaj w domu, Roxy Carmichael (Welcome Home, Roxy Carmichael) jako Dinky Bossetti
1991: Noc na ziemi (Night on Earth) jako Corky
1992: Drakula (Bram Stoker's Dracula) jako Mina Murray / Elisabeta
1993: Wiek niewinności (The Age of Innocence) jako May Welland
1993: Dom dusz (The House of Spirits) jako Blanca
1994: Orbitowanie bez cukru (Reality Bites) jako Lelaina Pierce
1994: Małe kobietki (Little Women) jako Jo March
1995: Skrawki życia (How to Make an American Quilt) jako Finn Dodd
1996: Sposób na Szekspira (Looking for Richard) jako Lady Anne
1996: Czarownice z Salem (The Crucible) jako Abigail Williams
1996: Chłopcy (Boys) jako Patty Vare
1997: Obcy: Przebudzenie (Alien: Resurrection) jako Annalee Call
1998: Celebrity jako Nola
1999: Przerwana lekcja muzyki (Girl, Interrupted) jako Susanna Kaysen
2000: Miłość w Nowym Jorku (Autumn in New York) jako Charlotte
2000: Stracone dusze (Lost souls) jako Maya Larkin
2002: Mr. Deeds - milioner z przypadku (Mr. Deeds) jako Babe Bennett
2002: Simone (S1m0ne) jako Nicola Anders
2006: Przez ciemne zwierciadło (A Scanner Darkly) jako Donna Hawthorne
2006: Nagrody Darwina (The Darwin Awards) jako Siri Taylor
2007: Jak złamać 10 przykazań (The Ten) jako Kelly
2007: Sexlista 101 (Sex and Death 101) jako Gillian
2008: Informers (The Informers) jako Cheryl Laine
2009: Star Trek jako Amanda Grayson
2009: Stay Cool jako Scarlet Smith
2009: Prywatne życie Pippy Lee (Private Lives of Pippa Lee, The) jako Sandra Dulles
2010: Czarny łabędź (Black Swan) jako Beth Macintyre
2011: Sekrety i grzeszki (The Dilemma) jako Geneva Backman
2012: Frankenweenie jako Elsa van Helsing
2012: The Letter jako Martine
2012: The Iceman jako Deborah Kuklinski


== Przypisy ==


== Linki zewnętrzne ==
Winona Ryder w bazie Internet Movie Database (IMDb) (ang.)
Winona Ryder w bazie stopklatka.pl
Winona Ryder w bazie filmweb.pl
Winona Ryder w Internetowej Bazie Filmowej (fdb.pl)Will Rogers (ur. 4 listopada 1879 w Oologah, zm. 15 sierpnia 1935 w Point Barrow) – amerykański dziennikarz, aktor i osobowość radiowa.


== Filmografia ==
1918: Śmiejący się Bill Hyde jako Bill Hyde
1921: A Poor Relation jako Noah Vale
1929: Szczęśliwe dni jako Wykonawca w przedstawieniu minstreli
1932: Down to Earth jako Pike Peters
1935: W starym Kentucky jako Steve Tapley
1935: The County Chairman jako Jim Hackler


== Wyróżnienia ==
Posiada dwie gwiazdy na Hollywoodzkiej Alei Gwiazd.


== Bibliografia ==
Will Rogers w bazie filmweb.pl
Will Rogers w bazie Internet Movie Database (IMDb) (ang.)
http://projects.latimes.com/hollywood/star-walk/will-rogers/Wayne M. Rogers (ur. 7 kwietnia 1933 w Birmingham w Alabamie) - amerykański aktor, najlepiej znany z roli kapitana Trapper Johna McIntyre z serialu M*A*S*H.


== Linki zewnętrzne ==
Wayne Rogers w bazie Internet Movie Database (IMDb) (ang.)Wilson Pickett (ur. 18 marca 1941, zm. 19 stycznia 2006) - amerykański czarnoskóry wokalista soulowy. W latach sześćdziesiątych Pickett należał obok Otisa Reddinga i Arethy Franklin do najpopularniejszych artystów swego gatunku. Autor takich przebojów jak In the Midnight Hour, Land of 1000 Dances, Mustang Sally i Funky Broadway. Kolejne dziesięciolecia były wypełnione okresami ciszy przerywanymi nostalgicznymi powrotami na scenę i do studia nagrań.
W 1991 roku Wilson Pickett został wprowadzony do Rock and Roll Hall of Fame.


== Dyskografia ==
1963 It's Too Late
1965 In the Midnight Hour
1966 The Wicked Pickett
1966 The Exciting Wilson Pickett
1967 The Sound of Wilson Pickett
1968 Midnight Mover
1968 I'm in Love
1969 Hey Jude
1970 Right On
1970 Wilson Pickett in Philadelphia
1971 Don't Knock My Love
1971 Engine No. 9
1973 Miz Lena's Boy
1973 Mr. Magic Man
1974 Tonight I'm My Biggest Audience
1974 Live in Japan
1974 Pickett in the Pocket
1975 Join Me and Let's Be Free
1976 Chocolate Mountain
1978 A Funky Situation
1979 I Want You
1981 Right Track
1987 American Soul Man
1996 If You Need Me
1999 It's Harder Now
2003 Take Your Pleasure Where You Find


== Przypisy ==William Penn (ur. 14 października 1644 r. w Londynie, zm. 30 lipca 1718 r. w Ruscombe, Berkshire) – angielski kwakier, założyciel Pensylwanii. Kwakrzy (inaczej zwani "Dziećmi Światła", a od roku 1665 "Stowarzyszeniem przyjaciół"), którzy odrzucali ceremoniał kościelny, służbę wojskową i rozrywki, niemal od początku swego istnienia przysparzali kłopotów władzom brytyjskim. Penn, jeden z ich przywódców, zdołał namówić króla Karola II, by zezwolił im na założenie kolonii w Ameryce.


== Buntownik ==
Był synem uszlachconego oficera marynarki, admirała sir Williama Penna. Chłopiec uczęszczał do szkoły w Essex, a w roku 1660 wstąpił na uniwersytet w Oksfordzie. Był przeciwnikiem przepisu nakazującego wszystkim studentom należeć do Kościoła anglikańskiego. Wraz z innymi, jak on, buntownikami stworzył grupę protestu, więc wkrótce zostali usunięci ze szkoły. Ojciec, w nadziei, że chłopak się ustatkuje, wysłał Williama do Francji i Włoch.
Gdy wrócił po dwóch latach ojciec z zadowoleniem dostrzegł, że ślady skrajnych poglądów zniknęły. Wysłał go więc na studia prawnicze na miejscu w Londynie. W roku 1667 Penn pojechał do Irlandii, by skontrolować stan posiadłości ojca. Tam spotkał się z kwakierskim kaznodzieją, Thomasem Loe, który szybko nawrócił go na nową wiarę. Mając przed sobą świetną karierę wybrał drogę ludzi, którzy w tym czasie byli wyszydzani, więzieni, nawet skazywani na banicję. Ojciec na wieść o tym doznał szoku nerwowego.


== Prześladowania ==
Penn był kilka razy aresztowany i więziony za głoszenie nowej wiary. Za pierwszym razem spędził 8 miesięcy w Tower of London, gdzie spisał kwakierskie zasady wiary: No Cross, no Crown. Było to w roku 1668.
W roku 1670 został ponownie aresztowany podczas zebrania kwakrów i oskarżony o nawoływanie do zamieszek. Przysięgli uznali go niewinnym, więc sędzia zagroził im uwięzieniem jeśli nie zmienią werdyktu. Ławnicy okazali się nieustępliwi i rzeczywiście trafili do więzienia, ale sąd apelacyjny uznał, że nie wolno więzić sędziów przysięgłych, co m.in. legło u podstawy niezawisłości angielskich sądów.
W roku 1677 Penn, w towarzystwie kaznodziei kwakierskiego George'a Foxa, udał się do Holandii i Niemiec, gdzie - podczas spotkań z tamtejszymi kwakrami ustalono, że - wobec szerzącej się nietolerancji - trzeba znaleźć sobie nowe miejsce do osiedlenia, poza Europą. Prócz kwakrów w samej Anglii było wielu takich, którzy chcieli wyznawać własną wiarę bez strachu przed prześladowaniami. Penn uznał, że jedynym takim miejscem jest Ameryka.


== Założenie Pensylwanii ==

Karol II był winien ojcu Penna sporą kwotę. W roku 1680 Penn zaproponował królowi spłatę zadłużenia nieskolonizowanymi jeszcze ziemiami w Ameryce. 4 marca 1681 roku zawarty został traktat, na mocy którego Penn otrzymał terytoria na zachód od rzeki Delaware pomiędzy już istniejącymi koloniami Nowy Jork i Maryland. Traktat przyznawał mu niemal nieograniczoną władzę nad tym terenem. Komisja królewska ustaliła również nazwę nowej kolonii: Pensylwania.
Penn przeprowadził zaciąg nowych kolonistów (w tym wielu kwakrów) z Anglii, Holandii, Niemiec i innych krajów, gwarantując in swobody religijne i tanie działki pod zabudowę i uprawę. Spisał też podstawy ustawy zasadniczej zakładającej obieralność władz, które w przyszłości miały wpłynąć na kształtowanie zrębów konstytucji USA.
W październiku 1682 r. Penn pożeglował w górę rzeki Delaware, by po raz pierwszy obejrzeć swoją kolonię. W tym samym roku zawarł swój pierwszy traktat z Indianami. Jego sposób traktowania tubylców był tak łagodny, że nigdy nie doszło do ataku na kolonistów. Gdy uznał, że Pensylwania dobrze się rozwija, wrócił - w 1684 r. - do Anglii.
W swym dążeniu do religijnej wolności Penn stał się sojusznikiem Karola II, który walczył o równouprawnienie katolików i który objął amnestią kwakrów i innych więźniów religijnych. Jednak po jego śmierci i wygnaniu Jakuba II na tronie Anglii zasiadł Wilhelm III Orański, który powrócił do ostrego kursu wobec innowierców. Penn, podejrzewany o spiskowanie na celu przywrócenia rządów Jakuba II, był kilkakrotnie aresztowany, a Pensylwania została objęta kontrolą dworu. W tym czasie Penn napisał jedne z najlepszych swoich prac: "An Essay Towards the Present and Future Peace of Europe", gdzie postulował zjednoczenie Europy rządzonej w myśl zasad prawa międzynarodowego (Liga Narodów (XVII wiek)), a także "Some Fruits of Solitude" - spis zasad godnego i uczciwego życia. W roku 1694 kolonia została mu zwrócona. W tym samym roku zmarła jego pierwsza żona - Gulielma Maria Springett - a w 1696 Penn poślubił Hannę Callowhill.
Penn wrócił do Pensylwanii w roku 1699, ponieważ w międzyczasie narosło wiele problemów, głównie wokół korupcji, piractwa i przemytu. Penn rozwiązał je częściowo i dał kolonii nową konstytucję, którą nazwał "Kartą Przywilejów", która powoływała nowy, jednoizbowy parlament obdarzony większą siłą; rada kolonii została jednocześnie ograniczona do kilkuosobowego ciała doradczego przy gubernatorze.
W roku 1701 Penn wrócił do Anglii i już nigdy więcej nie wrócił do Ameryki.


== Ostatnie lata ==
Zakusy korony chcącej przejąć całkowitą i jednolitą władzę we wszystkich koloniach zakończyły się fiaskiem, chociaż w roku 1712 Penn zaczął przygotowywać się do odsprzedania kolonii rządowi. Nie doszło do tego, bowiem 68-letni już William dostał wylewu, który skończył się częściowym paraliżem i zachwianiem równowagi umysłowej.
Od tego czasu, aż do śmierci, jego interesami w Pensylwanii zarządzała przyszła wdowa i wpływowy sekretarz kolonii James Logan. Pensylwania została prywatną kolonią rodziny Pennów aż do utworzenia Stanów Zjednoczonych Ameryki.


== Bibliografia ==
Mary M. Dunn, William Penn, Politics and Conscience, Princeton 1967
Barry M. Pritzker, A Native American Encyclopedia, Oxford 2000, ISBN 0-19-513877-5
Paweł Zaremba, Historia Stanów Zjednoczonych, Londyn 1968


== Przypisy ==Warren Mercer Oates (ur. 5 lipca 1928 w Depoy w stanie Kentucky, zm. 3 kwietnia 1982 w Los Angeles w stanie Kalifornia) – amerykański aktor filmowy i telewizyjny.
Swoje najsłyniejsze kreacje stworzył w filmach Sama Peckinpaha; legendarnym westernie Dzika banda oraz dramacie sensacyjnym Dajcie mi głowę Alfredo Garcii. W sumie pojawił się w około 50 filmach, a także w kilkudziesięciu serialach telewizyjnych.
Zmarł nagle na zawał serca w wieku 54 lat. Zgon nastąpił w czasie realizacji filmu Błękitny grom, który zadedykowano później jego pamięci.


== Wybrana filmografia ==
Strzały o zmierzchu (1962) jako Henry Hammond
Szalony koń (1965) jako weterynarz
Major Dundee (1965) jako O.W. Hadley
Powrót siedmiu wspaniałych (1966) jako Colbee
W poszukiwaniu zemsty (1967) jako Willett Gashade
Witajcie w Ciężkich Czasach (1967) jako Leo Jenks
W upalną noc (1967) jako oficer Sam Wood
Dzika banda (1969) jako Lyle Gorch
Był sobie łajdak (1970) jako Floyd Moon
Wynajęty człowiek (1971) jako Arch Harris
Dillinger (1973) jako John Dillinger
Tom Sawyer (1973) jako Muff Potter
Badlands (1973) jako ojciec Holly
Dajcie mi głowę Alfredo Garcii (1974) jako Bennie
Wyścig z diabłem (1975) jako Frank Stewart
Skok na Brinka (1978) jako Specs O'Keefe
1941 (1979) jako płk. "Madman" Maddox
Szarże (1981) jako sierżant Hulka
Na granicy (1982) jako Red
Błękitny grom (1983) jako kpt. Jack Braddock


== Linki zewnętrzne ==
Warren Oates w bazie Internet Movie Database (IMDb) (ang.)
Warren Oates w bazie filmweb.plWilliam Hugh Nelson (ur. 30 kwietnia 1933 w Abbott w Teksasie), amerykański piosenkarz country, kompozytor i aktor. Jeden z najważniejszych przedstawicieli tego nurtu. W 1985 roku wziął udział, razem z artystami Stanów Zjednoczonych, w nagraniu piosenki We Are the World skomponowanej przez Michaela Jacksona i Lionela Richiego, by zebrać fundusze na walkę z głodem w Etiopii, spowodowanym suszą w 1984/1985.


== Biografia ==


=== Wczesne lata i początki kariery ===
Willie Nelson urodził się i dorastał w Abbott w stanie Teksas jako syn Myrle Marie (née Greenhaw) i Ira Doyle Nelson, który był mechanikiem. Ojciec był pochodzenia angielsko-irlandzkiego, a matka irlandzko-czirokeskiego. Gdy Willie miał 6 lat, jego dziadkowie, William Alfred Nelson i Nancy Elizabeth Smothers zasponsorowali mu lekcje muzyczne ze sprzedaży wysyłkowej. Już rok później przyszły muzyk napisał swą pierwszą piosenkę, a w wieku 9 lat grał na gitarze w lokalnym zespole (jego siostra Bobbie grała w tej samej grupie na pianinie). Tam też spotkał Buda Fletchera, który był skrzypkiem. Podczas pobytu w szkole wyższej, był członkiem organizacji Future Farmers of America zajmującej się polepszaniem standardów życia studentów pochodzących z uboższych rodzin.

Początkowo w szkole wyższej, Nelson pracował jako didżej w lokalnych stacjach radiowych. Miał także podpisaną krótkoterminową umowę ze stacją [KHBR (AM) w Hillsboro w stanie Teksas, a później także z KBOP w Pleasanton. W tym samym czasie śpiewał w miejscowych barach zwanych honky tonk (grających muzykę charakterystyczną dla południowych i południowo-zachodnich obszarów USA.
Nelson ukończył Abbott High School w roku 1951. W tym samym roku dołączył do United States Air Force, lecz po 9 miesiącach został wydalony z powodu problemów z kręgosłupem. Następnie w 1954 przez rok studiował rolnictwo na uczelni Baylor University.
W roku 1956 muzyk przeprowadził się do Vancouver w stanie Washington. Tam też rozpoczął muzyczną karierę nagrywając utwór "Lumberjack", którego autorem był Leon Payne. Singiel sprzedał się całkiem dobrze, lecz nie wpłynął zbyt znacznie na rozwój kariery Nelsona. Piosenkarz kontynuował prace jako spiker radiowy w Vancouver i nadal śpiewał w klubach. W międzyczasie sprzedał za 100 dolarów utwór "Family Bible". Nabywcą był Claude Gray – muzyk country, dla którego w 1960 roku piosenka okazała się być dużym hitem. "Family Bible" była też wielokrotnie nagrywana przez różnych muzyków, a także często jest uważana za klasyka z rodzaju muzyki gospel.


=== Jako popularny tekściarz ===
W 1960 Nelson przeniósł się do Nashville w stanie Tennessee, lecz miał problem z podpisaniem kontraktu z wytwórnia płytową. Po dłuższym czasie udało mu sie jednak podpisać umowę z firmą Pamper Music. Po tym jak Ray Price nagrał stworzoną przez Nelsona piosenkę "Night Life" (podobno najczęściej coverowaną piosenkę country; "Night Life" została nawet nagrana przez zabójcę i niedoszłego muzyka – Charlesa Mansona), Nelson dołączył do zespołu Raya Price'a jako basista. Podczas występów z Pricem i zespołem Cherokee Cowboys, wiele piosenek Nelsona stało się hitami dla najważniejszych muzyków country i pop. Można tu wymienić między innymi: "Funny How Time Slips Away" (Billy Walker), "Hello Walls" (Faron Young), "Pretty Paper" (Roy Orbison) i najsłynniejsze, "Crazy" (Patsy Cline). W 1980 Willie wydał wraz z Rayem Price album pod tytułem San Antonio Rose. W 1961 Nelson współpracował z wytwórnią Liberty Records i wydał dla niej kilka singli, w tym "Willingly" (nagrana z żoną muzyka, Shirley Collie) i "Touch Me." Muzyk nie był w stanie podtrzymywać błyskawicznie rozwijającej się kariery, dlatego też ta zatrzymała się na jakiś czas. Nagrania demo z ówczesnych lat zostały odnalezione długo potem i wydane na albumie Crazy: The Demo Sessions w roku 2003.


=== Okres Austin ===
W roku 1965, Nelson rozpoczął współpracę z RCA Victor Records i dołączył do Grand Ole Opry – najważniejszej na świecie audycji country. W tym samym okresie wydał kilka albumów inspirowanych brzmieniami Nashville Sound, których większość została wyprodukowana przez Cheta Atkinsa. Na początku lat siedemdziesiątych, Willie przeniósł się do Austin w stanie Teksas. W owym czasie, w Austin zaczynała rozwijać się znacząca scena muzyczna inspirowana ruchami hipisowskimi. Wtedy też, po kilku latach przerwy Nelson zdecydował się na powrót do muzyki. Jego popularność w Austin gwałtownie rosła, ponieważ był gitarzystą we własnym już zespole. Wypracował sobie swój własny styl czerpiący z takich gatunków jak: rock and roll, jazz, western swing, czy folk.
W połowie lat siedemdziesiątych, Nelson nabył posiadłość niedaleko jeziora Travis w Austin i otworzył tam kompleks Pedernales Country Club, w tym studio nagraniowe o nazwie Perdernales. Studio w połowie lat dziewięćdziesiątych zostało poddane gruntownej odnowie i już wkrótce stało się jednym z najpopularniejszych studiów nagraniowych w kręgach największych muzyków. Cały kompleks zawiera w sobie dziewięciodołkowe pole golfowe, kilka kortów tenisowych oraz pływalnię z basenem olimpijskiej wielkości.


=== Outlaw country ===

Nelson współpracował także z wytwórnią Atlantic Records gdzie zrealizował album Shotgun Willie (1973), który zdobył bardzo przychylne recenzje, lecz nie sprzedał się zbyt dobrze. Następny był koncept album Phases and Stages z 1974, będący inspiracją pierwszym rozwodem muzyka. Zawierał wydany na singlu hit "Bloody Mary Morning." Jest to płyta, która kończy współpracę Nelsona z wytwórnią Atlantic. Odtąd pracował z Columbia Records, gdzie gwarantowano mu zupełną kontrolę nad własną twórczością. Rezultatem był popularny koncept album Red Headed Stranger z 1975. Zarząd Columbii był niechętny wobec płyty, której akompaniament opierał się przede wszystkim na gitarze i pianinie, jednak Nelson oraz Waylon Jennings uparli się, by nie zmieniać jej formy. Album po ukazaniu okazał się być wielkim wydarzeniem, częściowo dzięki coverowi popularnej piosenki "Blue Eyes Crying in the Rain" (napisanej przez Freda Rose w 1945). "Blue Eyes Crying in the Rain" został pierwszym numerem jeden Williego.
Obok Nelsona, Waylon Jennings był muzykiem, który świętował równie wielki sukces w muzyce country we wczesnych latach siedemdziesiątych. Obaj artyści zaczęli wkrótce być kojarzeni jako prekursorzy nurtu outlaw country ("outlaw" – ang. "poza" – stąd, że nurt nie wywodził się ze standardów Nashville). Wizerunek "outlaw" Nelsona został zacementowany albumem Wanted! The Outlaws (1976, z Waylonem Jenningsem, Jessi Colter i Tompall Glaser). Była to pierwsza w dziejach płyta country, która rozeszła się w platynowym nakładzie. Nelson utrzymał się na szczytach zestawień za pomocą piosenek wydanych w późnych latach siedemdziesiątych ("Good Hearted Woman" (duet z Jenningsem), "Remember Me", "If You've Got the Money I've Got the Time", "Uncloudy Day", "I Love You a Thousand Ways", i "Something to Brag About" (duet z Mary Kay Place).
W 1978, Nelson wydał kolejne albumy, którym również udało się pokryć platyną. Były to Waylon and Willie (duet z W. Jenningsem zawierający "Mammas Don't Let Your Babies Grow Up to Be Cowboys," który parę lat wcześniej został napisany i wydany jako singiel przez Eda Bruce), oraz Stardust, wyjątkowy album z popularnymi utworami. Mimo, że wiele osób uważało, iż Stardust zrujnuje karierę piosenkarza, nagranie okazało się być jednym z najlepszych w jego karierze. Willie ma na koncie wydaną w tamtym okresie, godną uwagi płytę długogrającą "Half Nelson"", na której gościli m.in. tacy artyści jak Ray Charles.


=== Kariera aktorska ===

Kariera aktorska Nelsona zaczęła się od występu w filmie The Electric Horseman (1979). Kolejne produkcje z udziałem muzyka to: Honeysuckle Rose (1980), Thief (1981) i Barbarosa (1982). W roku 1982 pojawił się w jako "Red Loon" w Coming Out of the Ice z Johnem Savage. W 1984 wystąpił w filmie Songwriter (gościnnie pojawił się tam też Kris Kristofferson), a dwa lata później w telewizyjnej produkcji Stagecoach (z Johnnym Cashem). Następnie Willie otrzymał główną rolę w filmowej ilustracji jego albumu Red Headed Stranger (1986). Po pewnej przerwie stanął znów przed kamerą w Wag the Dog (1997), Gone Fishin' (1997) jako Billy 'Catch' Pooler, The Dukes of Hazzard (2005) i Surfer, Dude (2008).
Nelson nie przestawał występować od czasu swego debiutu, lecz zazwyczaj były to niewielkie role. Niektóre z nich wywindowały Nelsona na status zwolennika marihuany. Jednym z najbardziej popularnych epizodów artysty był występ w Half Baked, gdzie pojawił się jako starzec – "Historian Smoker" który paląc marihuanę, przypominał sobie całą młodość. Nelson pojawił się też jako on sam w filmie z 2006 roku Beerfest. Zagrał tam człowieka poszukującego wspólników, którzy mogliby dołączyć do niego w fikcyjnych mistrzostwach świata w paleniu marihuany odbywających się w Amsterdamie. W tym samym czasie muzyk nagrał "Weed with Willie" z Tobym Keithem.
Gościnnie wystąpił także w serialach: Miami Vice (epizod z 1986 jako "El Viejo"), Delta, Nash Bridges, Simpsonowie, Detektyw Monk, Dr. Quinn, King of the Hill, Bones oraz w The Colbert Report i Space Ghost Coast to Coast. Zagrał muzyka i tekściarza country Johnny'ego Deana w filmie z 1997 Wag the Dog.
W 2008 Willie Nelson pojawił się w Swing Vote, gdzie zagrał samego siebie, idola bohatera granego przez Kevina Costnera.


=== Albumy studyjne ===


=== Albumy koncertowe ===


== Przypisy ==


== Linki zewnętrzne ==
Willie Nelson w bazie Internet Movie Database (IMDb) (ang.)
Willie Nelson w bazie filmweb.pl
Willie Nelson w bazie stopklatka.plCarson Wayne Newton (ur. 3 kwietnia 1942 w Norfolk w stanie Wirginia) – amerykański piosenkarz i aktor, znany także pod pseudonimem Mr. Las Vegas.
W ciągu 40 lat dał ponad 30 000 koncertów w Las Vegas. Jego największy przebój to „Danke Schoen”. Był przyjacielem Elvisa Presleya i bardzo często śpiewa jego przeboje. Wystąpił w filmie dokumentalnym o Elvisie Zabójcza blondynka oraz w amerykańskiej edycji Tańca z gwiazdami. Ma pochodzenie indiańskie (Powatan/Czirokez) oraz irlandzkie i niemieckie.


== Filmografia ==
1966: Bonanza jako Andy Walker
1969: 80 Steps to Jonah jako Mark Jnah Winters
1986: Prawnicy z Miasta Aniołów jako Brian Byrd (gościnnie)
1986: Północ – Południe II jako Thomas Turner
1989: Licencja na zabijanie jako Joe Butcher
1990: Przygody Forda Fairlane’a jako Julian Grendel
1990: Pełna chata jako on sam (gościnnie)
1991: Ciemna strona jako Jackie Chrome
1993: Najlepsi z najlepszych 2 jako Weldon
1994: Nocny uciekinier jako August Gurino
1994: Opowieści z krypty jako Wink Barnum (gościnnie)
1994, 1995: Mściciel na harleyu jako John Daulton (gościnnie)
1995: Bajer z Bel-Air jako pracownik kasyna (gościnnie)
1997: W krzywym zwierciadle: Wakacje w Vegas jako on sam
1998: Ally McBeal jako Harold Wicks (gościnnie)
2001: Ocean's Eleven: Ryzykowna gra jako Widz walki bokserskiej
2003: Who's Your Daddy? jako Peter Mack
2003: Jim wie lepiej jako on sam (gościnnie)
2004: On, ona i dzieciaki jako on sam (gościnnie)
2004: Zabójcza blondynka jako on sam
2006: As w rękawie jako on sam
2010: Fallout: New Vegas jako Mr. New Vegas (głos)
2011: Czerwony Kapturek 2. Pogromca zła jako Jimmy Dziesięć Smyczków (głos)
2011: 40 West jako Sankey
2013: Na minusie jako Bruce


== Przypisy ==


== Linki zewnętrzne ==
Wayne Newton w bazie Internet Movie Database (IMDb) (ang.)
Wayne Newton w bazie filmweb.plWolfgang Amadeusz Mozart (ur. 27 stycznia 1756 w Salzburgu, zm. 5 grudnia 1791 w Wiedniu) – austriacki kompozytor i wirtuoz gry na instrumentach klawiszowych. Razem z Haydnem i Beethovenem zaliczany do klasyków wiedeńskich.


== Życie ==


=== Dzieciństwo ===
Urodzony w Salzburgu, jako siódme dziecko Leopolda Mozarta oraz Anny Marii z domu Pertl. Miał starszą o pięć lat siostrę Marię Annę nazywaną Nannerl, która także przejawiała uzdolnienia muzyczne. Razem z nią, kiedy miała 11 lat, mały Wolfgang grywał duety klawesynowe na zasłoniętej jedwabistym materiałem klawiaturze. Ojciec – Leopold Mozart – woził ich po całej Europie, przez co Wolfgang zaczął chorować. W roku 1761 skomponował swój pierwszy utwór – Menuet i Trio KV 1.
Pozostała piątka rodzeństwa zmarła w wieku niemowlęcym. W wieku trzech lat Wolfgang, słysząc grę siostry na klawesynie, zabawiał się wyszukiwaniem tercji na tym instrumencie (jak wspomina później jego siostra). Od piątego roku życia uczył się gry na klawesynie pod kierunkiem swojego ojca.


=== Imiona Mozarta ===
Na chrzcie nadano mu imiona Joannes Chrysostomus Wolfgangus Theophilus, pierwsze na cześć świętego katolickiego patrona dnia urodzenia Jana Chryzostoma, Wolfgang na pamiątkę dziadka ze strony matki, a Teofil na pamiątkę ojca chrzestnego. Przez większość życia kompozytor posługiwał się jednak imionami Wolfgang Amadé. Amadé to francuska wersja greckiego imienia Teofil (przyjaciel Boga lub umiłowany przez Boga). Wcześniej używał także wersji włoskiej (Amadeo). We wczesnych dokumentach występowała również forma Wolfgang Gottlieb (Gottlieb to niemieckie tłumaczenie dla Teofil). Natomiast nigdy nie używał najpowszechniejszej dzisiaj wersji łacińskiej Amadeus. W dzieciństwie rodzice używali również zdrobnień Wolferl, Wolfgangerl i we wczesnych czasach Wolfi, o czym wiadomo z listów ojca i innych źródeł.


=== Podróże ===
W styczniu 1762 Leopold Mozart i jego dzieci udali się w pierwszą podróż artystyczną – do Monachium na pierwsze rodzinne tournée. Szczegóły tego 3-tygodniowego pobytu nie są znane. Następna podróż całej rodziny, rozpoczęta we wrześniu tego samego roku, wiodła przez Pasawę i Linz do Wiednia. W habsburskiej stolicy Wolfgang i Nannerl zaprezentowali się jako klawesyniści zarówno na dworze cesarskim, jak i w pałacach arystokracji. W drodze powrotnej rodzina zatrzymała się na dwa tygodnie w Bratysławie i na początku stycznia 1763 powróciła do Salzburga.
W czerwcu 1763, zachęcony sukcesem podróży do Wiednia, Leopold Mozart z żoną i obojgiem dziećmi wyruszył na znacznie dłuższe tournée. Początkowo planowano podróż do wielu miast niemieckich i do Paryża; ewentualne dalsze cele miały zależeć od sukcesu – zwłaszcza materialnego – dotychczasowych koncertów. Wolfgang i Nannerl koncertowali zatem w Monachium, Augsburgu, Schwetzingen, Moguncji, Frankfurcie n. Menem (gdzie na koncert Mozarta przyszedł młody Goethe), Koblencji i (prawdopodobnie) Akwizgranie.
W październiku 1763 roku rodzina Mozartów przybyła do Brukseli.
W roku 1764 Wolfgang Mozart zagrał w Wersalu dla Ludwika XV i w pałacu Buckingham dla Jerzego III.
W 1769 roku Mozart został koncertmistrzem kapeli arcybiskupiej.
W latach 1769-1773 trzykrotnie odwiedził Włochy (grudzień 1769 – marzec 1771, sierpień – grudzień 1771 i październik 1772 – marzec 1773). W czasie pierwszego pobytu poznał w Bolonii G.B. Martiniego i został przyjęty na członka sławnej Accademia Filarmonica. W czasie tej podróży po wysłuchaniu w Kaplicy Sykstyńskiej Miserere Gregorio Allegriego zapisał ten utwór z pamięci. „Miserere” można było wykonywać tylko w Kaplicy. Papież podziwiał geniusz młodego twórcy i nadał mu tytuł kawalera orderu „Złotej Ostrogi” (ze znanych kompozytorów takie odznaczenie otrzymał wcześniej Gluck).

W 1773 roku Mozart udał się z ojcem do Wiednia, prawdopodobnie w poszukiwaniu posady na dworze wiedeńskim. Spędził tam cztery miesiące, ale posady nie uzyskał. Niemniej pobyt w Wiedniu był ważny dla rozwoju jego twórczości (zaznajomił się wtedy m.in. z nowymi kwartetami Haydna). Następną podróż, trzymiesięczną, odbył na przełomie lat 1774 – 1775 do Monachium, gdzie skończył komponować operę komiczną Rzekoma ogrodniczka i dyrygował jej prapremierą.

W 1777 roku Mozart w Monachium poznał szesnastoletnią sopranistkę Alojzę Weber, w której się zakochał. Chciał z nią wyruszyć w podróż, jednak te plany pokrzyżował jego ojciec.
We wrześniu 1777 Mozart rozpoczął kolejną podróż po Europie. Ponieważ ojciec, Leopold Mozart, nie otrzymał od arcybiskupa dłuższego urlopu, Wolfgang wyruszył w towarzystwie matki. Pierwszymi celami podróży były Monachium i Mannheim. Po dłuższym pobycie w Mannheimie oboje pojechali dalej do Paryża, gdzie Mozart spędził pół roku w 1778. W czerwcu 1778 jego matka zachorowała i zmarła 3 lipca 1778. Pobyt w Paryżu nie był zbyt udany. Chociaż wykonanie jego Symfonii „Paryskiej” KV 297 było sukcesem, Mozart nie zdobył uznania paryskich melomanów, ani żadnej posady we Francji.
Usilnie nakłaniany przez ojca do powrotu do Salzburga, wyruszył w drogę, zatrzymując się znowu w Mannheim i Monachium. W drodze powrotnej do Salzburga, Mozartowi udało się znów spotkać w Monachium ze swoją pierwszą miłością Alojzą Weber, która dała mu jednak wtedy do zrozumienia, że nie odwzajemnia już jego uczuć. Załamany z powodu podwójnej straty, jaką była strata matki i Alojzy, w styczniu 1779 Mozart wrócił do Salzburga, gdzie znalazł pracę u ówczesnego księcia arcybiskupa – hrabiego Hieronymusa von Colloredo.
Lata 1779 i 1780 Mozart spędził w Salzburgu. Wtedy też otrzymał zamówienie na napisanie wielkiej opery na rozpoczęcie sezonu operowego w Monachium w grudniu 1780. Operą tą był Idomeneo, król Krety. W listopadzie 1780 Mozart udał się do Monachium, aby dokończyć pracę nad dziełem, nadzorować próby i dyrygować prapremierą oraz paroma następnymi przedstawieniami. Prapremiera Idomeneo została wprawdzie przesunięta z powodu żałoby po śmierci Marii Teresy 29 listopada 1780, ale w końcu odbyła się 29 stycznia 1781. Na premierę przyjechał do Monachium ojciec Mozarta, a także jego siostra. Korzystając z wyjazdu chlebodawcy, arcybiskupa Hieronymusa von Colloredo, do Wiednia, Mozart samowolnie przedłużył pobyt w Monachium.
Doprowadziło to do nieporozumienia z pracodawcą, które zakończyło się wyjazdem Mozarta do Wiednia, gdzie wynajął pokój u rodziny Weberów. Alojza była już co prawda wtedy mężatką, lecz Wolfgangowi bardzo spodobała się jej siostra Konstancja.
4 sierpnia w 1782 r. Wolfgang ożenił się z Konstancją Weber (1762-1842), która także była śpiewaczką. W trakcie ich trwającego dziewięć lat małżeństwa Konstancja powiła szóstkę dzieci, z której przeżyła tylko dwójka. Jednocześnie rozpoczął pracę nad operą Uprowadzenie z seraju. Od tamtej pory Wiedeń opuszczał tylko sporadycznie.
26 października 1782 odbyło się prawykonanie Mszy C-dur KV 427.
W grudniu 1786 roku Mozart otrzymał zaproszenie do Pragi. Wiązało się to z wystawieniem Wesela Figara.


=== Kres życia ===
Mozart spędził ostatnie lata swojego życia w Wiedniu, gdzie do dzisiaj można zwiedzać jeden z jego apartamentów przy Domgasse 5, położony w pobliżu katedry Św. Szczepana. W domu tym Mozart skomponował w 1786 Wesele Figara.
Jeszcze w październiku 1791 nikt by nie przypuszczał, że za dwa miesiące Mozart już nie będzie żył. Przez wiele lat nie wiedziano, co było przyczyną śmierci kompozytora, tradycja romantyczna zaś stworzyła wokół tego faktu wiele fantastycznych legend. Po długotrwałej analizie medycznej Antona Neumayra, ustalono jednak dość szczegółowy przebieg choroby Mozarta, w którego opisie znajdują się takie objawy, jak: wysoka gorączka, obfite wydzielanie potu i wysypka, stan zapalny i obrzmienie w obrębie kończyn, unieruchomienie ciała z powodu silnego bólu. Diagnoza mówi o ostrej gorączce reumatycznej z obrazem klinicznym nawrotu reumatoidalnego zapalenia stawów i jednoczesnym wystąpieniem reumatyzmu mózgowego połączonego z bardzo wysoką temperaturą i paraliżem najważniejszych ośrodków mózgu. Za bezpośrednią przyczynę śmierci uznaje się upust krwi dokonany przez medyka na dwie godziny przed śmiercią Mozarta. Zespół chorobowy wywołany był przez paciorkowce.
Śmierć przerwała pracę Mozarta nad mszą żałobną Requiem. Na prośbę żony Mozarta dzieło to dokończyli jego znajomi kompozytorzy, Joseph Eybler i Franz Xaver Süssmayr. W rękopisie Mozarta ostatnie nuty postawione jego ręką przypadają na 8 takt partii wokalnych Lacrimosa.
Długo wierzono, że Mozart zmarł w nędzy i zapomnieniu, pochowany w grobie dla ubogich. W rzeczywistości, choć jego twórczość nie była już tak modna w Wiedniu, w dalszym ciągu otrzymywał jednak znaczące przychody z różnych stron Europy, szczególnie z Czech, a konkretnie z Pragi. Został pochowany w grobie 3 klasy, tak jak większość mieszkańców Wiednia. Pochówek tego typu warunkowały dwa zarządzenia Józefa II z lat 1784-1785, które narzucały poszczególne elementy pogrzebu.
W 1809 r. Konstancja poślubiła duńskiego dyplomatę, Georga Nicolausa von Nissena, który był miłośnikiem dzieł Mozarta i napisał pierwszą biografię kompozytora.
Mozart nie miał trudnego życia. Często otrzymywał wynagrodzenie za swoją pracę i gdy już posiadał pieniądze, to trwonił wielkie sumy, prowadząc ekstrawagancki styl życia. Świadczyło to jednak nie o jego próżności, lecz o chęci aktywnego zaistnienia w wiedeńskim świecie muzyków, co miało przynieść w efekcie dodatkowe dochody. Dużych wydatków przysparzała Mozartowi również jego żona Konstancja. Gdy była już szósty raz w ciąży, miała duże problemy ze stopami, co zmuszało ją do częstych i długich wyjazdów do uzdrowiska Baden.


=== Dzieci Mozarta ===
Reimund Leopold Mozart (ur. 27 czerwca 1783 w Wiedniu, zm. 19 sierpnia 1783 w Wiedniu)
Carl Thomas Mozart (ur. 21 września 1784 w Wiedniu, zm. 31 października 1858 w Mediolanie)
Johann Thomas Leopold Mozart (ur. 18 października 1786 w Wiedniu, zm. 15 listopada 1786 w Wiedniu)
Theresia Maria Anna Mozart (ur. 27 grudnia 1787 w Wiedniu, zm. 29 czerwca 1788 w Wiedniu)
Anna Maria Mozart (ur. zm. 16 listopada 1789 w Wiedniu)
Franz Xaver Wolfgang Mozart (ur. 26 lipca 1791 w Wiedniu, zm. 19 lipca 1844 w Karlsbadzie)
Z szóstki dzieci, które przyszły na świat w trakcie 9-letniego małżeństwa Wolfganga i Konstancji (1782-91), dzieciństwo przeżyli tylko dwaj synowie. Żaden z nich nie ożenił się i nie pozostawił potomstwa. Ród Wolfganga Amadeusza Mozarta w linii prostej wymarł w połowie XIX w.


== Twórczość ==
Mimo iż Mozart żył niecałe 36 lat, zdążył pozostawić po sobie kilkaset skrzących się dowcipem i wyróżniających słynną mozartowską lekkością oraz melodyjnością utworów. Ponad 50 symfonii, kilkadziesiąt koncertów fortepianowych, skrzypcowych, fletowych i na inne instrumenty solowe z towarzyszeniem orkiestry, blisko 20 mszy (a także słynne, acz niedokończone przez niego „Requiem”) oraz inne utwory muzyki kościelnej, 13 oper, które do dnia dzisiejszego znajdują się w repertuarze wszystkich teatrów operowych świata (zwłaszcza takie arcydzieła, jak „Uprowadzenie z seraju”, „Wesele Figara”, „Don Giovanni”, „Czarodziejski flet”, „Cosí fan tutte” czy też mniej znana u nas jego pierwsza większa opera „Idomeneo, król Krety”). Mozart napisał również wiele utworów kameralnych, solowych. Jest także pierwszym wielkim twórcą wśród zawodowych kompozytorów piszących muzykę rozrywkową (tańce, divertimenta, serenady na czele z „Eine kleine Nachtmusik (KV 525)”).


=== Opery ===
Mozart z największym entuzjazmem, o którym świadczą również jego listy, pisał opery. W ciągu niespełna 23 lat skomponował ponad 20 dzieł scenicznych, przede wszystkim w panującym wówczas stylu włoskim i do włoskich na ogół tekstów.
W 1767 Mozart skomponował swoją pierwszą operę, jeśli można jej mianem określić scholastyczny dramat muzyczny Apollo et Hyacinthus (KV 38). Kolejna Bastien i Bastienne (1768, KV 50=46b) dała już całkiem inny rezultat. Młody muzyk był już zdolny do panowania nad tematem, a jego muzyka emanowała sielankową radością i urokiem spontaniczności. La finta semplice (1768, KV 51) jest pierwszym podejściem Mozarta do gatunku określanego opera buffa (opera komiczna).
Później, na zlecenia otrzymane w Mediolanie i Salzburgu, powstały pierwsze włoskie opery (opera seria i serenata teatrale: Mitridate re di Ponto (1770, KV 87), Ascanio in Alba (1771, KV 111), Il sogno di Scipione (1771, KV 126), Lucio Silla (1772, KV 135)). Pierwszym operom seria brakuje formalnej perfekcji starszego Mozarta. Libretta są nieprzekonujące i nieprawdopodobne, był to jednak powszechny mankament ówczesnych oper.
W dziele La finta giardiniera (1774-1775, KV 196), Mozart wraca do opera buffa, przewyższając wszystkie poprzednie wzory tego gatunku. Mimo wad libretta postacie nie są już schematyczne, lecz stają się autentycznymi osobowościami, zaś muzyka dobitnie przyczynia się do ich podkreślenia.
Wśród niewielu oper do tekstu niemieckiego najważniejsze są singspiele (śpiewogry) Uprowadzenie z Seraju i Czarodziejski flet. Chociaż legenda głosi (a film Miloša Formana Amadeusz ją utrwala), że po premierze Uprowadzenia z Seraju cesarz Józef II powiedział do Mozarta: „za dużo nut”, utwór odniósł ogromny sukces i przyniósł kompozytorowi sławę również poza Wiedniem. „Modna w tym czasie stylizacja muzyki „tureckiej” polegała na większej niż zazwyczaj ilości szybkich dźwięków w dynamice forte, obecności „egzotycznych” ozdobników o nietypowej chromatyce i „janczarskiej” instrumentacji (w rozbudowanym finale 2 aktu).”
Trzy najwybitniejsze włoskojęzyczne opery Mozarta powstały do librett napisanych przez Lorenza Da Ponte. Są to Wesele Figara, Don Giovanni i Così fan tutte.
Wesele Figara (1786, KV 492) zostało oparte na Le marriage de Figaro Pierre’a Beaumarchais, dziele, które było źle przyjęte i rzadko wykonywane we Francji z powodu krytyki wad dominujących klas społecznych (duchowieństwa i arystokracji), przeciwstawionych zdrowemu duchowi Trzeciego Stanu. W Austrii opera Mozarta także spotkała się ze sprzeciwem ze strony dworu cesarskiego, chociaż Da Ponte usunął z oryginalnego tekstu najbardziej drastyczne wątki polityczne, podtrzymując jednak naganną ocenę postępowania hrabiego Almavivy. Opera została po raz pierwszy wykonana wiosną 1786 w wiedeńskim Burgtheater, odnosząc ogromny sukces. „Powstała „commedia per musica” – zabawna, ale z morałem i czytelną krytyką stosunków społecznych. Tradycyjna komedia charakterów ustąpiła w niej miejsca komedii sytuacyjnej, gdyż żadna z postaci nie jest śmieszna, a tym bardziej ośmieszana – zabawne są jedynie ich perypetie. W znakomitych ensemblach charaktery „kontrapunktują się”. Mozart najbardziej lubił sekstet w trzecim akcie, gdy stopniowo wyjaśniają się nieporozumienia narosłe w wyniku wcześniejszych intryg, ale każdy z bohaterów inaczej reaguje na tę zmianę sytuacji. Odczuwają oni radość, wzruszenie albo złość, a muzyka tę różnorodność reakcji wyśmienicie oddaje.”

Wyjątkowy sukces Wesele Figara odniosło w Pradze w Teatrze Narodowym Hrabiego von Nostitza (Stavovské divadlo). W efekcie u Mozarta zamówiono nową operę i powstał Don Giovanni, kolejna w dziejach teatru opowieść o uwodzicielu ponoszącym karę za niemoralny tryb życia.
Don Giovanni określany jest jako „wesoły dramat” (dramma giocoso), a równocześnie ma momenty dramatyczne, a nawet tragiczne. Romantycy najchętniej kończyli operę sceną, w której głównego bohatera pochłania piekło. W XX wieku zazwyczaj można obejrzeć na końcu sekstet z udziałem pozostałych (z wyjątkiem głównego bohatera, jak również Komandora) postaci, które tłumaczą, że obejrzeliśmy przypowiastkę z morałem służącą rozrywce, czyli taki właśnie „wesoły dramat”.
Uważa się, że muzyka tej opery jeszcze lepiej niż w Weselu Figara maluje zróżnicowane portrety psychologiczne bohaterów. „Główny bohater przyjmuje ton bohaterski, uwodzicielski lub prowokujący w zależności od okoliczności. Jego służący Leporello często bywa nieodparcie komiczny, ale w sytuacjach dramatycznych jest równie przejmujący jak postacie „poważne”. Bohaterki reprezentują trzy różne światy i trzy style muzyczne. Dramatyczno-liryczne są arie Donny Anny. Z barokową emfazą śpiewa Donna Elwira. Natomiast partia wieśniaczki Zerliny pełna jest rokokowego wdzięku i naiwności.”
Do singspielu (śpiewogry) Mozart powrócił, pisząc w 1791 r. Czarodziejski flet (KV 620) do baśniowego libretta, które napisał Emanuel Schikaneder. Był on również, jak byśmy dzisiaj powiedzieli, producentem i reżyserem pierwszej inscenizacji tej opery, w której ponadto śpiewał jedną z głównych ról – Papagena. Podobnie jak w Uprowadzeniu z seraju, także i w Czarodziejskim flecie dialogi są mówione (a nie śpiewane), i to w języku niemieckim, co było typowe dla singspieli przeznaczonych dla szerszej widowni niż opery seria we włoskim stylu i języku.
Chronologiczna lista oper:
Udana naiwność (KV 51)
Bastien i Bastienne (KV 50)
Mitrydates, król Pontu (KV 87)
Askaniusz w Albie (KV 111)
Sen Scypiona (KV 126)
Lucio Silla (KV 135)
Rzekoma ogrodniczka (KV 196)
Król pasterz (KV 208)
Idomeneo, król Krety (KV 366)
Uprowadzenie z seraju (KV 384)
Dyrektor teatru (KV 486)
Wesele Figara (KV 492)
Don Giovanni (KV 527)
Così fan tutte (KV 588)
Łaskawość Tytusa (KV 621)
Czarodziejski flet (KV 620)
Oprócz nich istnieją także opery niedokończone:
Zaide (KV 344)
Gęś z Kairu (KV 422)
Mąż zawiedziony (KV 430)
Mozart napisał też muzykę do dramatu heroicznego Geblera – Thamos, król Egiptu (KV 345).


=== Utwory religijne ===
Muzyka sakralna Mozarta to głównie kompozycje wokalne, chociaż są też przykłady muzyki instrumentalnej, jak 17 Sonat kościelnych (lub organowych) na dwoje skrzypiec, kontrabas i organy (niektóre także z trąbkami i kotłami), skomponowanych między rokiem 1767 i 1780.
Kompozycje sakralne obejmują 19 mszy, wśród nich Weisenhaus Messe c-moll KV 139, pewną liczbę dzieł należących do gatunku Missa Brevis (tzw. msze krótkie), napisanych głównie w Salzburgu (KV 167-192-194-195 oraz tzw. Wróbla msza (KV 220)), a przede wszystkim Koronacyjna KV 317, Wielka Msza c-moll KV 427 (z nieukończonym Credo i brakującym Agnus Dei) i ostatnie dzieło Mozarta Requiem d-moll KV 626, napisane w 1791, po 8-letniej przerwie, gdy w ogóle nie komponował mszy, a ukończone przez Franza Xavera Süssmayra po śmierci Mozarta.
Do dzieł sakralnych należy szereg kompozycji innego rodzaju, wśród nich Kyrie, ofertoria, antyfony, motety (Exsultate, Jubilate KV 165 oraz bardzo znane Ave verum corpus KV 618).
Muzyka sakralna Mozarta prezentuje bogatą stylistycznie mozaikę: elementy tematów chorału gregoriańskiego spotykają się z surowymi kontrapunktami, niekiedy pojawiają się elementy operowe.


== Muzyka instrumentalna ==
Twórczość dla zespołów instrumentalnych, obok symfonii, obejmuje divertimenta, nokturny, serenady (m.in. serenadę Eine kleine Nachtmusik (KV 525), cassazioni, marsze) i tańce.


=== Symfonie ===
Oprócz wymienionych wyżej symfonii Mozart skomponował inne symfonie, z których część zostało ponumerowanych od 42 do 55 z tym, że brak w numeracji symfonii 49 oraz 53. Symfonie zamieszczone w poniższej tabeli są mało znanymi kompozycjami, rzadko wykonywanymi i nagrywanymi. W pierwszej wersji katalogu Köchla z 1862 roku symfonie wymieniono w dodatku do katalogu.
Od 1764 roku (KV 16) Mozart stworzył ponad 50 symfonii (zachowało się 41).
Tzw. wczesne symfonie (1764-1771), napisane w stylu włoskich uwertur, zbudowane są z następujących części: Allegro-Andante-Allegro; tylko w niektórych z nich pojawił się menuet jako część trzecia (charakterystyczna dla późniejszej w pełni ukształtowanej formy symfonicznej) – Symfonia No 1, Symfonia No 2. Warto więc zauważyć, że niewłaściwe i bardzo mylące jest porównywanie symfonicznego dorobku kompozytorskiego Mozarta z dziełami późniejszych twórców – na imponującą liczbę symfonii Mozarta wpływ miało inne pojmowanie formy kompozycji.
Wyróżnia się trzy cykle Symfonii Salzburskich:
Symfonie Salzburskie 1772-73 – 11 symfonii z tego cyklu napisanych przed trzecią podróżą do Włoch może być podzielonych na dwie grupy: 5 germańskich symfonii koncertowych z menuetami (KV 161a, KV 161b, KV 162, KV 162b, KV 173dA), każda trwająca ok. 20-25 minut; 6 włoskich symfonii w stylu uwertury bez menueta (KV 135, KV 141a, KV 161a, KV 162, KV 162b, KV 173dA), każda trwająca ok. 8-9 minut. Żadna z tych symfonii nie została opublikowana drukiem za życia Mozarta.
Symfonie Salzburskie 1773-75 – ten cykl symfoniczny także może być podzielony na dwie grupy, z których bardziej znacząca zawiera 7 germańskich symfonii koncertowych z menuetem (KV 183, KV 185, KV 200-204), a druga tylko jedną symfonię we włoskim stylu (KV 121), napisaną na podstawie uwertury operowej. Także i żadna z tych symfonii nie ukazała się drukiem za życia Mozarta.
Symfonie Salzburskie 1775-1783 – podczas gdy w okresie od 1770 do 1775 Mozart stworzył nie mniej niż 36 symfonii, w następnych ośmiu latach powstało ich jedynie 9. Można to tłumaczyć rozczarowaniem kompozytora w stosunku do salzburskiego establishmentu, jak również miernego poziomu zespołów muzycznych, jakie istniały w mieście. Ten okres może być też uznany za przejściowy ku okresowi ostatnich największych symfonii.
W 1778 Mozart przybył do Paryża w poszukiwaniu posady godnej jego talentu, ale takiej właściwie nie znalazł. Niemniej jednak to w czasie tej wizyty napisał tak zwaną Symfonię Paryską (KV 297) która jest szczególnie interesująca z racji bogatej i nowoczesnej instrumentacji.
XXXV Symfonia, Haffnerowska (KV 385) została skomponowana w 1782 na zamówienie z Salzburga, po ostatecznym przeniesieniu się kompozytora do Wiednia. Pierwotnie zawierała wprowadzający marsz, który później został usunięty, i dwa menuety, z których tylko jeden pozostał w końcowej wersji.
XXXVI Symfonia, Linzka (KV 425) została napisana w 1783, gdy Mozart przejeżdżał przez to miasto w drodze powrotnej z Salzburga.
XXXVIII Symfonia, Praska (KV 504) powstała w Wiedniu pod koniec 1786 – z myślą o wyjeździe kompozytora do Pragi w styczniu 1787. Jest ona znacznie trudniejsza do wykonania i bardziej zaawansowana konceptualnie niż jakakolwiek z poprzednich symfonii Mozarta.
Końcowa trylogia symfonii Mozarta (KV 543, KV 550, KV 551) została ukończona w ciągu trzech miesięcy 1788 roku. Jest prawdopodobne, że autor chciał wydać te utwory razem, jako jedno dzieło, chociaż właściwie pozostały one nieopublikowane aż do jego śmierci. Tylko jedna z nich mogła być publicznie wykonywana w Lipsku w 1789.
Mniej znaną i rzadziej wykonywaną z tych trzech symfonii jest XXXIX Symfonia (KV 543) Es-dur, być może dlatego, że pomysły, które Mozart starał się zbadać w tym dziele, z trudem poddają się przełożeniu na nowoczesne, bardziej potężne instrumenty.
XL Symfonia (KV 550) g-moll jest jedną z dwóch molowych symfonii Mozarta (druga to tzw. Mała g-moll KV 183, skomponowana w 1773). Jest ona jedną z najczęściej wykonywanych symfonii Mozarta. Zespół muzyczny obejmuje szczególnie subtelne instrumenty dęte, z klarnetami dodanymi w drugiej wersji. Temat główny tej symfonii Mozart wprowadza już na samym początku, po zaledwie kilku nutkach, zresztą, użyty już był on wcześniej (21 koncert fortepianowy C-dur, KV 467, Allegro), choć obecnie kojarzony przede wszystkim z 40 symfonią.
XLI Symfonię „Jowiszową” KV 551 (przydomek nie został nadany przez Mozarta, lecz prawdopodobnie przez Johanna Petera Salomona) charakteryzuje pompatyczne nieco użycie z początkiem pierwszej części trąbek i kotłów. Andante cantabile jest głęboko poruszające, a nawet w menuecie można usłyszeć mistrzostwo techniki kontrapunktycznej. Najważniejszy jest w niej finał, którego czteronutowy motyw zaczynający temat był wielokrotnie używany przez samego Mozarta w różnych utworach. Następują kolejno zmienne, przeciwstawiane i łączone motywy, ujęte w formę sonatową, prowadzą do cody, w której pojawia się pięć głównych motywów przeprowadzonych w technice kontrapunktycznej.


=== Koncerty solowe ===


==== Koncerty fortepianowe ====
Mozart ukończył 25 koncertów fortepianowych. Stały się wzorcem klasycznego koncertu solowego. Wszystkie są trzyczęściowe. Nie ma jednak dwóch identycznych form. Nigdy też solista nie powtarza dosłownie fraz granych przez orkiestrę, ani orkiestra nie powtarza partii solisty. Obsada orkiestrowa też jest różnorodna: same instrumenty smyczkowe, smyczkowe wraz z dętymi ad libitum, aż po pełną obsadę symfoniczną z trąbkami i kotłami. Porównując kolejne utwory zauważa się, jak orkiestra stopniowo awansowała z pozycji akompaniatora do roli partnera solisty. Charakter muzyki często nasuwa skojarzenia z operową muzyką Mozarta.
15 najwybitniejszych koncertów powstało od końca 1782 roku przez 4 najbliższe lata, kiedy Mozart organizował serie koncertów. Są to:
sezon 1782/83: F-dur (KV 413), A-dur (KV 414), C-dur (KV 415)
sezon [1783]/84: Es-dur (KV 449), B-dur (KV 450), D-dur (KV 451), G-dur (KV 453)
sezon 1784: B-dur (KV 456), F-dur (KV 459) wiosną 1784, w ciągu niespełna 6 tygodni, dał 22 koncerty; do ojca pisał wtedy, że ciągle musi grać nowe rzeczy.
sezon 1785: d-moll (KV 466), C-dur (KV 467)
sezon 1785/86: Es-dur (KV 482), A-dur (KV 488), c-moll (KV 491), C-dur (KV 503)
Warto podkreślić, że Mozart lubił posługiwać się nie tylko autocytatami i tak na przykład w Koncercie nr 25 C-dur, KV 503, w finale I jego części (Allegro maestoso) słyszymy początek Marsylianki, który przewija się zresztą przez całe to allegro. Sugeruje to również, że sama linia melodyczna Marsylianki jest wcześniejsza niż z roku 1792.
W 1788 chciał znów organizować koncerty i dlatego skomponował Koncert D-dur (KV 537, zw. „Koronacyjnym”). Ostatni koncert fortepianowy (B-dur (KV 595)) napisał dla siebie w 1791.


==== Koncerty na różne instrumenty ====
Mozart skomponował ponad 20 koncertów na instrumenty inne niż fortepian. Na instrumenty dęte najlepsze koncerty powstawały dla muzyków zaprzyjaźnionych z kompozytorem.
Pięć Koncertów na skrzypce i orkiestrę, KV 207, 211, 216, 218, 219 napisał w Salzburgu, kiedy był koncertmistrzem orkiestry arcybiskupa, a więc pisał jej zapewne dla siebie samego. Wyjątkowy jest w tej grupie koncert A-dur (KV 219) z finałem w niezwykłym w tej części rytmie menueta i z epizodami alla turca.
Koncert na harfę, flet i orkiestrę (KV 299), o bardzo pięknym, wysoce oryginalnym brzmieniu,
Koncert na fagot i orkiestrę (KV 191) (1774)
Koncert klarnetowy A-dur (KV 622) powstał dla Antona Stadlera, a Mozart wyjątkowo lubił brzmienie tego instrumentu.
Cztery Koncerty na róg i orkiestrę napisane w różnych latach między 1782 i 1786 rokiem, dla Josepha Leutgeba:
I: D-dur (KV 412),
II: Es-dur (KV 417),
III: Es-dur (KV 447),
IV: Es-dur (KV 495),

Charakteryzują się eleganckim i pełnym humoru dialogiem między solistą a orkiestrą.
Symfonia koncertująca Es-dur na skrzypce, altówkę i orkiestrę KV 364 (Sinfonia concertante) (1779), z niezwykłą partią altówki, którą wcześniej w solowej roli wykorzystał tylko Carl Stamitz.
Symfonia koncertująca na flet, obój, róg, fagot i orkiestrę, KV 279b (Sinfonia concertante), jest uznana za zaginioną, a znany utwór na podobny skład (obój, klarnet, róg, fagot) prawdopodobnie ma niewiele (lub nic) wspólnego z Mozartem.
Zob. też:
Koncerty instrumentalne
Koncerty fortepianowe
Koncerty skrzypcowe


=== Serenady, divertimenta itp. ===
„W piękne letnie noce o każdej porze można natrafić na uliczne serenady... Taką nocną muzykę, na którą składa się dość znaczna liczba utworów, wykonuje zazwyczaj trio lub kwartet instrumentów dętych. Wieczory poprzedzające dni imienin pięknych dam obfitowały w ten rodzaj rozrywki i nieraz mimo późnej pory w kilka chwil wszystkie okna były wypełnione, a muzyków otaczał oklaskujący ich tłum”, opisywał życie muzyczne na ulicach Wiednia Charles Burney. Podobnie bywało w w Salzburgu. Z takich okazji powstawały divertimenta [wł., fr. = rozrywka, zabawa], kasacje [żarg. austr. gassatim gehen = spacerować/grać w zaułkach], notturni [fr. nocturne = nocny] i serenady [wł. sera = wieczór], złożone z wielu krótkich części, rozpoczynając i kończąc marszem. Zawierały tańce (głównie menuety) oraz epizody śpiewne. W dorobku Mozarta są to chociażby wczesne Divertimenti KV 136-138 na obsadę smyczkową, jak również utwory na instrumenty dęte i rozmaite kombinacje instrumentów smyczkowych i dętych. Tak zwana Gran Partita (KV 361) (Serenada) jest najznakomitszym dziełem Mozarta na zespół kameralny złożony z dwóch obojów, dwóch klarnetów, dwóch rożków basetowych, czterech rogów myśliwskich, dwóch fagotów i kontrabasu. Mozart pozostawił ogromną liczbę tańców z orkiestrą, włączając w to menuety (ponad 100), kontredanse i Deutsche Tänze (albo Ländler, będący pierwowzorem walca). Deutsche Tänze (56 w okresie 1787-1791) zostały napisane głównie na publiczne bale w Wiedniu. W kontredansach, także pisanych głównie w Wiedniu, można znaleźć elementy muzyki programowej, jak Il Temporale KV 535, La Bataille KV 600, Canarino KV 602 itd.


=== Muzyka kameralna ===

Na muzykę kameralną Mozarta składa się 26 kwartetów smyczkowych (wśród nich Divertimenti KV 136, 137, 138, które są raczej uwerturami we włoskim stylu) i 6 kwintetów smyczkowych. Cykl trzyczęściowych tzw. Kwartetów Mediolańskich (KV 80 i KV 155-160) jest o tyle interesujący, że utwory te mogą być uznane za prekursorskie w stosunku do późniejszych bardziej rozbudowanych kwartetów smyczkowych. Bardziej rozbudowane stylistycznie są Kwartety Wiedeńskie (KV 168-173), skomponowane w 1773. Prawdopodobnie w Wiedniu Mozart słyszał kwartety Józefa Haydna i był pod ich wielkim wrażeniem. Powrócił do kwartetu we wczesnych latach 80. po przeniesieniu się do Wiednia i osobistym poznaniu Haydna, z którym się zaprzyjaźnił. Joseph Haydn opublikował właśnie zbiór sześciu kwartetów, które, jak się uważa, były powodem dla którego Mozart powrócił do kwartetu. Z czasem (1782-1785) Mozart ukończył sześć kwartetów (KV 387, 421, 428, 458, 464, 465). Kwartety te często są nazywane „kwartetami Haydnowskimi”, bo były dedykowane Haydnowi albo Opus X, bo tak zostały wydane.
Ostatnie trzy kwartety, Kwartety Pruskie (KV 575, 589, 590), dedykowane królowi Prus Fryderykowi Wilhelmowi II, są cenione za śpiewny charakter partii wiolonczeli (instrument, na którym grywał sam król), słodycz dźwięków i równowagę między poszczególnymi instrumentami.
 Mniej liczne kwintety smyczkowe (KV 174, 515, 516, 593, 614) na dwoje skrzypiec, dwie altówki i wiolonczelę niekiedy uznaje się za będące na jeszcze wyższym poziomie niż kwartety. Wśród nich jest Kwintet g-moll (KV 516), przez wielu uznany za najwspanialszy. Nastrój namiętności i tragedii w tym utworze przypomina Symfonię w tej samej tonacji.
Mozart napisał wiele innych utworów kameralnych na różne składy instrumentów, takich jak: sonaty i wariacje na fortepian i skrzypce; dwa duety na skrzypce i altówkę KV 423, 424; Kwintet na klarnet i smyczki A-dur (KV 581); Kwintet na fortepian i instrumenty dęte Es-dur KV 452 (o którym wypowiedział się w liście do ojca, że to najlepszy utwór, jaki dotychczas napisał); Kwartet na obój i instrumenty smyczkowe F-dur KV 370.
Kwartety i kwintety smyczkowe są czteroczęściowe, tak jak symfonie. Tria fortepianowe oraz utwory kameralne z udziałem instrumentu dętego są trzyczęściowe, jak koncerty instrumentalne. W utworach na same smyczki znakomity jest kontrapunkt. W utworach na instrumenty z różnych grup – na przykład w Kwintecie klarnetowym A-dur (KV 581) – bardzo efektowne są epizody koncertujące.
Bardzo oryginalnym utworem kameralnym Mozarta jest Adagio c-moll i Rondo C-dur na szklaną harmonikę, flet, obój, altówkę i wiolonczelę KV 617 (1791). (Na szklaną harmonikę solo Mozart napisał natomiast krótkie Adagio C-dur KV 356.)


=== Solowa muzyka fortepianowa ===
Sonata fortepianowa a-moll, KV 310
Sonata fortepianowa A-dur, KV 331
Fantazja na fortepian d-moll KV 397
Fantazja na fortepian c-moll KV 475
Rondo na fortepian a-moll KV 511
Sonata C-dur na dwa fortepiany KV 521
Między rokiem 1782 i 1786 Mozart napisał 20 utworów na fortepian solo (wśród nich sonaty, wariacje, fantazje, suity, ronda) i utwory fortepianowe na cztery ręce oraz na dwa fortepiany.


== Katalog Köchla ==

Dorobek Mozarta to ponad 600 kompozycji, w tym 20 oper, 68 symfonii, 27 koncertów i 19 mszy. Po jego śmierci podejmowano kilka prób zinwentaryzowania jego kompozycji, ale przedsięwzięcie takie udało się dopiero w 1862 Ludwigowi von Köchlowi, wiedeńskiemu botanikowi, mineralogowi i nauczycielowi. Wielka księga Köchla, licząca 551 stron, została zatytułowana Chronologisch-thematisches Verzeichnis sämtlicher Tonwerke Wolfgang Amadé Mozarts (pol. Chronologiczno-tematyczny spis wszystkich dzieł muzycznych Wolfganga Amadeusza Mozarta). Od nazwiska Köchla wywodzi się także sygnatura KV (Köchel-Verzeichnis – katalog Köchla) umieszczana przed kolejnym numerem dzieł Mozarta, w miejsce zwyczajowego „opus”. W literaturze anglojęzycznej stosowana jest sygnatura K.


== Recepcja ==
Spojrzenie na postać i muzykę Mozarta należy do najbardziej złożonych zjawisk w historii muzyki, a wokół jego osoby narosło wiele legend i kontrowersji. Wielu ludziom trudno wyobrazić sobie jak człowiek, który przeżył zaledwie 35 lat, zdołał napisać bez mała 700 utworów, często tak rozbudowanych jak opery lub oratorium, a przy tym bardzo oryginalnych, chociaż przecież pisać zaczął w bardzo młodym wieku. Fascynuje też jego pamięć muzyczna, i wielokrotnie powtarza się, jak np. zapisał z pamięci Miserere Gregoria Allegri po jednorazowym wysłuchaniu go w Kaplicy Sykstyńskiej.
W XIX wieku Mozart cieszył się umiarkowaną popularnością. Znano przede wszystkim jego trzy opery (Wesele Figara, Czarodziejski flet i Don Giovanniego), Requiem, koncerty fortepianowe d-moll i c-moll oraz trzy ostatnie symfonie, które najlepiej pasowały do romantycznych ideałów. Kult Beethovena sprawił, że jeszcze do połowy XX wieku uważano, iż w wielu dziedzinach Mozart mu ustępował i „dopiero odejście od podobnego sposobu widzenia dziejów sztuki pozwoliło docenić osiągnięcia Mozarta, które w niektórych dziedzinach były tak wyjątkowe, że właściwie nie znalazły następców.”
Wielu kompozytorów wielbiło natomiast Mozarta. Beethoven powiedział do swojego ucznia Riesa, że nigdy nie byłby w stanie stworzyć melodii tak pięknej, jak pierwsze ustępy 24. koncertu fortepianowego, i złożył hołd Mozartowi, pisząc wariacje oparte na jego tematach (jak dwa zbiory Wariacji na wiolonczelę i fortepian opartych na tematach z Czarodziejskiego Fletu) i cadenzy do szeregu koncertów fortepianowych, m.in. do koncertu KV 466. Także jedna z wariacji na temat walca Diabellego jest nawiązaniem do arii Leporella Notte e giorno faticar z opery Don Giovanni, co Beethoven podkreśla w tytule. Wariacje na tematy z dzieł Mozarta napisał też m.in. Fryderyk Chopin (La ci darem la mano z Don Giovanniego). Wielbicielem Mozarta był Gioacchino Rossini. Czajkowski napisał suitę Mozartiana na cześć austriackiego kompozytora, a Mahler umarł ze słowem „Mozart” na ustach. Krytyk muzyczny James Svejda, wypełniając podanie o pracę, w pytaniu o religię napisał „Mozart”.
Jednak stosunek do jego muzyki do dzisiaj bywa różny. Jak podkreśla D. Gwizdalanka: „dla jednych Mozart jest mistrzem ładnych melodii, twórcą uroczych serenad i oper buffa, w którego muzyce nie ma powodu doszukiwać się „głębi”. Dla innych Mozart jest uosobieniem doskonałości, a jego genialna inwencja harmoniczna źródłem przeogromnego bogactwa wyrazowego muzyki.”


=== Mozart jako postać literacka ===
Legendy, jakie narosły wokół osoby Mozarta uczyniły go postacią atrakcyjną dla literatury, a potem filmu. Chętnie opowiadano, że Mozart komponował Requiem z myślą o własnej śmierci. Inna legenda głosiła jakoby Mozart miał być zamordowany przez swoich braci z Loży wolnomularskiej, ponieważ w operze pod tytułem Czarodziejski flet (KV 620) zdradził tajemnice ich misterium.
Rzekoma rywalizacja między Mozartem i Antonio Salierim stała się tematem sztuki Aleksandra Puszkina Mozart i Salieri. Nikołaj Rimski-Korsakow skomponował operę Mozart i Salieri, a Peter Shaffer napisał sztukę teatralną Amadeus, zekranizowaną w 1984 przez Milosza Formana. Większość dramatów opartych na życiu Mozarta jest w dużej mierze fabularyzowana.


=== Współczesne ślady Mozarta w Salzburgu ===
W domu, w którym urodził się Mozart (Mozarts Geburtshaus) można zobaczyć skrzypce i klawikord, na których grywał. Zgromadzono tu również dekoracje sceniczne do jego przedstawień operowych.
Na Makartplatz 8, w drugim salzburskim mieszkaniu rodziny Mozarta (Mozarts Wohnhaus), zorganizowano stałą ekspozycję instrumentów muzycznych z epoki. W Mozarteum przy Schwartstrasse 26-28 można obejrzeć znajdującą się niegdyś w Wiedniu niewielką chatkę drewnianą, w której Mozart napisał muzykę do Czarodziejskiego fletu. W barokowej katedrze na Residenzplatz Mozart był Konzertmeistrem.
Od imienia kompozytora nazwano powstałą w 1842 roku prestiżową akademię muzyczną Mozarteum. Od 1917 odbywa się Festiwal Salzburski Salzburger Festspiele, którego pomysłodawcami i założycielami byli Max Reinhardt, Ryszard Strauss i Hugo von Hofmannsthal. Gromadzi tłumy melomanów. Rokrocznie w przeddzień otwarcia inaugurowany jest tańcem z pochodniami, tzw. Fackeltanz. W ramach festiwalu wystawiane są opery, dramaty, odbywają się koncerty, projekcje filmów.
Również cukiernicy wykorzystali popularność Mozarta sprzedając pralinki o nazwie Mozartkugel („kula Mozarta”). Pierwszym, który je produkował był Paul Fürst, w jego ślady poszli niebawem inni wytwórcy, także spoza Salzburga.


=== Muzyka Mozarta w Polsce ===
Muzyka Mozarta cieszyła się w Polsce popularnością już za jego życia. Z zachowanych przekazów wiemy, że przed 1794 rokiem, kilkakrotnie do Warszawy przybywały włoskie trupy operowe, które przedstawiały opery Mozarta. W większych miastach wykonywano także niektóre jego symfonie. Wiele wskazuje na to, że w kręgu mieszczańskim i arystokratycznym znano również niektóre jego sonaty, czy utwory kameralne. W wieku XIX popularność i dostępność dzieł Mozarta znacznie wzrosła, m.in. dzięki rozwojowi drukarstwa muzycznego, oraz powstaniem szeregu instytucji kulturalnych i koncertowych.
Warszawska Opera Kameralna organizuje od 1991 w stolicy Festiwal Mozartowski.
Od 2001 roku, 4 grudnia o 23.00 w kościele oo. Karmelitów Bosych na Wzgórzu św. Wojciecha w Poznaniu sprawowana jest msza św. z Requiem za duszę W. A. Mozarta. Wydarzenie to dało początek Festiwalowi Mozartowskiemu w tym mieście.
Od 2006 roku w Gdańsku-Oliwie odbywa się plenerowy festiwal Mozartiana. Organizatorem jest Polski Chór Kameralny.


== Przypisy ==


== Bibliografia ==
Stefan Jarociński: Mozart. Polskie Wydawnictwo Muzyczne (PWM) Kraków, [1972]
A. Einstein: Mozart, Kraków PWM 1975
Wolfgang Amadeusz Mozart. Listy. Przekład I. Dembowski, Warszawa 1991
N. Harnoncourt: Dialog muzyczny. Warszawa, Fundacja Ruchu Muzycznego 1982, s. 110-156
Lesław Czapliński: „Filmowe Mozartiana” (o filmach biograficznych o Mozarcie oraz ekranizacjach jego oper) w: ILUZJON 1/1992
Jarosław Mianowski: Afekt w operach Mozarta i Rossiniego, Poznań, Rhytmos, 2004, ISBN 83-920330-4-3.
D. Gwizdalanka: Mozart: klasyk zagadkowy, w: Historia muzyki 2, Kraków (PWM) 2006, s. 144-163
Hieronim Feicht: Mozart w Polsce na przełomie XVIII. i XIX. wieku. Komitet Roku Mozartowskiego w Polsce. [b.d.]
Mozart i współcześni. Muzyka w Europie środkowej w XVIII wieku. Akademia Muzyczna im. Grażyny i Kiejstuta Bacewiczów w Łodzi, Łódź 2007


== Posłuchaj ==

Symfonie:
XXV Symfonia g-moll KV 183
XXIX Symfonia A-dur KV 201
XL Symfonia g-moll KV 550
Koncerty fortepianowe:
XX Koncert fortepianowy Es-dur cz. III KV 482
Tańce:
Kontredans C-dur KV 609
Uwertury oper:
Wesele Figara
Don Giovanni
Czarodziejski flet
Divertimenti:
28 Sonat fortepianowych (midi)


== Linki zewnętrzne ==
Nuty w International Music Score Library Project
Prywatna strona o Wolfgangu A. Mozarcie
O Mozarcie dla uczniów
Fundacja Mozarteum z Salzburga – wszystkie partytury Wolfganga A. Mozarta oraz komentarze edytorskie do dzieł wszystkich (ang. • niem. • jap.)
Informacje o Wolfgangu A. Mozarcie ze strony o Salzburgu (ang. • niem. • wł. • hiszp. • cz.)
The European Library:Mozart


=== Partytury ===
Darmowe partytury w Mutopia Project (ang.)
Wolfgang Amadeusz Mozart – nuty tego kompozytora dostępne w bibliotece cyfrowej International Music Score Library ProjectWillie Howard Mays, Jr. (ur. 6 maja 1931) – amerykański baseballista, który występował na pozycji środkowozapolowego.
Zawodową karierę rozpoczął w zespołach Negro League w Chattanooga Choo-Choos i Birmingham Black Barons. Podczas występów w Negro League był obserwowany przez skautów klubów MLB, między innymi Boston Braves oraz Brooklyn Dodgers. Ostatecznie 20 czerwca 1950 roku podpisał kontrakt z New York Giants. Sezon 1951 rozpoczął w klubie rezerwowym Giants Minneapolis Millers. W Major League Baseball zadebiutował 25 maja 1951 w meczu przeciwko Philadelphia Phillies. Mimo nie najlepszego sezonu, w którym uzyskał średnią uderzeń 0,274, zaliczył 68 RBI i zdobył 20 home runów w 121 meczach, został wybrany najlepszym debiutantem w National League. W tym samym roku zagrał w World Series, jednak Giants ulegli New York Yankees w sześciu meczach.
W 1952 roku został powołany do United States Army. Z powodu służby wojskowej Mays nie zagrał w 266 meczach. W 1954 powrócił do zawodowego baseballu i ze średnią uderzeń 0,345 i 46 zdobytymi home runami, został wybrany MVP National League. W tym samym sezonie New York Giants zwyciężyli w World Series pokonując Cleveland Indians 4–0. Dwa lata później wstąpił do Klubu 30–30 zdobywając 36 home runów i 40 skradzionych baz. W 1962 Giants (od 4 lat z siedzibą w San Francisco) przegrali World Series z New York Yankees w siedmiu meczach. Trzy lata później został po raz drugi w karierze wybrany MVP.
22 września 1969 Mays zdobył 600. home runa w karierze. 10 lipca 1970 został dziesiątym baseballistą w historii, który zaliczył 3000. uderzenie. W maju 1972 w wieku 41 lat przeszedł do New York Mets, w którym zakończył karierę. 23 stycznia 1979 został członkiem Galerii Sław Baseballu.


== Przypisy ==William McKinley (ur. 29 stycznia 1843 w Niles, zm. 14 września 1901 w Nowym Jorku) – dwudziesty piąty prezydent USA (1897-1901).
Syn przemysłowca z Ohio, uczestnik wojny secesyjnej. Ukończył prawo na Albany Law School. Kolejno prokurator powiatowy w Stark County (1869-1871), członek Izby Reprezentantów z ramienia Partii Republikańskiej (1877-1883, 1885-1900) i gubernator Ohio (1892-1896).
W 1896 roku jako kandydat republikanów wygrał wybory prezydenckie.


== Dzieciństwo i młodośćEdytuj ==
Syn Williama, właściciela małej huty, potomka szkocko-irlandzkich imigrantów i Nancy, potomkini Anglików. Gdy był dzieckiem, jego rodzina przeniosła się do Poland niedaleko Youngstown w Ohio. Tam uczył się w Poland Academy. Od 1860 roku kształcił się w Allegheny College w Meadville.
Jego edukację przerwał wybuch wojny secesyjnej. Walczył w niej po stronie Unii i dosłużył się stopnia majora, który otrzymał 13 marca 1865 roku. Brał udział w bitwach pod Carnifax Ferry (10 września 1861), nad Antietam (17 września 1862), pod Opequan, Fisher’s Hill i Ceder Creek. Wojsko opuścił 26 lipca 1865 roku.
Po wojnie podjął studia prawnicze w Albany Law School. W 1867 roku ukończył je i otworzył kancelarię prawną w Canton.


== Kariera polityczna do objęcia prezydenturyEdytuj ==
Zaangażowany w kampanie wyborcze Rutherforda B. Hayesa na gubernatora Ohio w 1867 roku i Ulyssesa S. Granta na prezydenta Stanów Zjednoczonych w 1868 roku, zyskał zaufanie w Partii Republikańskiej. Z jej ramienia w 1869 roku został prokuratorem powiatowym w Stark County, którym był do 1871 roku.
W 1876 roku zasłynął jako obrońca górników, którzy strajkowali w kopalni w Tuscarawas Valley. W następnym roku został członkiem Kongresu, gdzie zaczął robić szybką karierę. W Izbie Reprezentantów zasiadał do 3 marca 1883 roku i od 4 marca 1885 do 1900 roku.
W czasie pracy w Kongresie wyrósł na głównego eksperta republikanów ds. ceł. Zwolennik ceł protekcyjnych, był przewodniczącym Komisji Sposobów i Środków w Izbie Reprezentantów. W 1890 roku zaproponował ustawę celną zwaną ustawą McKinleya. W tym samym roku, na skutek zmiany granic okręgów wyborczych, utracił mandat kongresmena.
W 1891 roku został wybrany gubernatorem Ohio. W wyborach zdecydował się wystartować na skutek namów bogatego biznesmena Marka Hanny. McKinley był gubernatorem Ohio od 11 stycznia 1892 roku do 13 stycznia 1896 roku.
Już w 1888 roku pojawiły się sugestie, aby ubiegał się o nominację prezydencką z ramienia Partii Republikańskiej. McKinley poparł wtedy Johna Shermana i nie zgodził się na wysunięcie swojej kandydatury; mimo to otrzymał dwa symboliczne głosy. O nominację ubiegał się w 1892 roku i zajął trzecie miejsce z 182 głosami; wygrał Benjamin Harrison z 535 głosami. W czerwcu 1896 roku w St. Louis otrzymał nominację na kandydata na prezydenta USA z ramienia Partii Republikańskiej. Otrzymał 666,5 na 907 głosów.
Menadżerem kampanii wyborczej McKinleya był Mark Hanna. Kampanię tę wspierała elita amerykańskiego biznesu. Szacuje się, że na kampanię McKinleya wydano kilkadziesiąt milionów dolarów.
W wyborach uzyskał 7 104 779 głosów, jego przeciwnik William Jennings Bryan 6 502 925. W przeliczeniu na głosy elektorskie kandydat republikanów uzyskał 271 głosów, a demokratów 176.


== McKinley jako prezydentEdytuj ==
4 marca 1897 roku McKinley złożył przysięgę prezydencką. Do sformowanego przez niego gabinetu weszli m.in. John Sherman jako sekretarz stanu. Pozostawiony przez niego fotel senatorski otrzymał Hanna.
W tym czasie w USA trwał poważny kryzys gospodarczy. McKinley wprowadził najwyższe cła w historii kraju, podpisując 24 lipca 1897 roku ustawę Dingleya. W połączeniu z poparciem, jakiego udzielał mu Hanna, spowodowało to, iż był przez prasę opisywany jako mały chłopiec prowadzony przez nianię Hannę. 14 marca 1900 roku uchwalił popieraną przez McKinleya ustawę Gold Standard Act, która ostatecznie ustanawiała dolara na złocie.

Najważniejszym celem politycznym, który zajmował administrację McKinleya, były sprawy zagraniczne. Prezydent należał do rzeczników ekspansji.
Dążył do przyłączenia Hawajów do Stanów Zjednoczonych. 16 czerwca 1897 roku został podpisany układ o aneksji Hawajów, senat jednak zwlekał z ratyfikacją tej umowy. Aneksji Hawajów sprzeciwiała się Japonia oraz obawiające się konkurencji stany produkujące cukier. Ostatecznie 16 marca 1898 roku senacka komisja uchwaliła rezolucję, w której akceptowała aneksję.
Antyhiszpańskie powstanie, które wybuchło w 1895 roku na Kubie, było uważnie obserwowane przez USA. Obecni na wyspie amerykańscy dziennikarze wysyłali do redakcji kłamliwe, histeryczne informacje, z których wynikało m.in. że Hiszpanie wymordowali 30% populacji wyspy. W wyniku nacisku prasy, polityków i społeczeństwa, McKinley 20 kwietnia 1898 roku zdecydował o rozpoczęciu wojny przeciwko Hiszpanii. W ciągu 100 dni Stany Zjednoczone zniszczyły hiszpańską flotę, zdobyły Kubę, Manilę na Filipinach i Portoryko.
Oficjalnie USA przystąpiły do wojny, by wyzwolić Kubę i zapewnić jej niepodległość. W związku z tym McKinley nie wiedział, co zrobić z pozostałymi zdobyczami terytorialnymi. Dopiero wskutek nacisków politycznych zdecydował o zaanektowaniu Filipin, Guam i Portoryko.
Po ukończeniu pierwszej kadencji, w 1900 McKinley został wybrany na kolejną kadencję, uzyskując w wyborach 53,17% poparcia.


== Zamach na prezydentaEdytuj ==

6 września 1901 roku McKinley podczas wizyty na Wystawie Panamerykańskiej w Buffalo został postrzelony przez sympatyka idei anarchistycznych Leona Czolgosza. Zamachowiec oddał z bliska dwa strzały, ranny prezydent jednak przeżył atak. Tego samego dnia poddano go operacji wyjęcia kuli w prowizorycznie przygotowanej sali operacyjnej w ambulatorium Wystawy Panamerykańskiej. Zmarł jednak 8 dni później na skutek komplikacji pooperacyjnych. Jego ostatnimi słowami były skierowane do żony fragmenty hymnu religijnego Boże, coraz bliżej jestem Ciebie.
Został pochowany na cmentarzu w Canton.


== Życie prywatneEdytuj ==
25 stycznia 1871 roku poślubił Idę Saxton, córkę bankiera z Canton. Mieli dwie córki. Starsza, Katherine, urodziła się 25 grudnia 1871, zmarła w 1875 roku na tyfus.


== CiekawostkaEdytuj ==
Wizerunek twarzy Williama McKinleya znajduje się na banknocie 500-dolarowym. Banknot ten nie jest jednak aktualnie emitowany, tak jak inne banknoty dolarów amerykańskich o wysokich nominałach. Imieniem prezydenta McKinley’a firma Hampden Watch Co. z Canton, Ohio nazywała niektóre serie wysokiej klasy mechanizmów zegarków kieszonkowych produkowanych w pierwszym dziesięcioleciu XX wieku.


== Przypisy ==


== BibliografiaEdytuj ==
Krzysztof Michałek, Na drodze ku potędze. Historia Stanów Zjednoczonych Ameryki 1861-1945, wyd. 3, Warszawa 1999.
Longin Pastusiak, Prezydenci, t. 2, Warszawa 1987.


== Linki zewnętrzneEdytuj ==
Biografia Biały Dom (ang.)
President M'Kinley's Illustrious Career (ang.). W: The New York Times [on-line]. nytimes.com, 1901-09-07. [dostęp 2014-09-21].William Hall Macy Jr. (ur. 13 marca 1950 w Miami na Florydzie) – amerykański aktor, scenarzysta i producent filmowy.


== Życie prywatne ==
Macy jest prywatnie mężem aktorki Felicity Huffman, z którą ma dwie córki: Sofię Grace (ur. 1 sierpnia 2000) oraz Georgię Grace (ur. 14 marca 2002). Macy i Huffman wzięli ślub 6 września 1997.


== Wybrana filmografia ==


=== Aktor ===
Shameless (TV) (2011) jako Frank Gallagher
Kamień życzeń - magiczne przygody (2009)
Gang dzikich wieprzy (2007)
Inland Empire (2006)
Edmond (2005)
Sahara (2005)
Komórka (2004)
Cooler (2003)
Focus (2001)
Park Jurajski 3 (Jurassic park III 2001)
Magnolia (1999)
Przerażenie (2000)
Superbohaterowie (1999)
Miasteczko Pleasantville (Pleasantville 1998)
Fakty i akty (Wag the Dog 1997)
Boogie Nights (1997)
Air Force One (1997)
Fargo (1996)
Nagi peryskop (1996)
Morderstwo pierwszego stopnia (1996)
Klient (The Client 1994)
Ostry dyżur (E.R. 1994-1998)
Dom gier (House of Games 1987)


== Linki zewnętrzne ==
William H. Macy w bazie Internet Movie Database (IMDb) (ang.)
William H. Macy w bazie filmweb.pl
William H. Macy w bazie stopklatka.plFrank Grillo (ur. 8 czerwca 1963 w Nowym Jorku) – amerykański aktor.
Grillo był dwukrotnie żonaty. Jego pierwszą żoną była Kathy Grillo. Byli małżeństwem od 1991 do 1998 r., później się rozwiedli. Drugą żoną, od 28 października 2000, jest Wendy Moniz. Ma syna Remego z pierwszego małżeństwa oraz także drugiego syna z drugiego małżeństwa – Liama.


== Filmografia ==
2011: Wojownik (Warrior) jako Frank Campana
2010: Mother's Day jako Daniel Sohapi
2010: The Gates: Za bramą tajemnic jako Komendant Nick Monohan
2010: Zbaw mnie ode złego (My Soul to Take) jako Detektyw Frank Patterson
2005: Ślepa sprawiedliwość jako Detektyw Marty Russo
2005: Skazany na śmierć (Prison Break) jako Nick Sarvinn (gościnnie)
2003: April's Shower jako Rocco
2002: Ostrożnie z dziewczynami (Sweetest Thing, The) jako Andy
2002: Świat gliniarzy (Shield, The) jako Paul Jackson (gościnnie)
2002: Simplicity jako Generał
2002: Raport mniejszości (Minority Report) jako Policjant
2000: Battery Park jako Anthony Stigliano
2000-04: Bez pardonu (District, The) jako Vince Dymecki (gościnnie)
1999: Prawo i bezprawie (Law & Order: Special Victims Unit) jako Frank Barbarossa (gościnnie)
1992: Królowie mambo (Mambo Kings, The) jako Machito
1991-99: Jedwabne pończoszki (Silk Stalkings) jako Franco LaPuma (gościnnie)
1952: Guiding Light jako Hart Jessup #5 (1996-1999)


== Linki zewnętrzne ==
Frank Grillo w bazie Internet Movie Database (IMDb) (ang.)
Frank Grillo w bazie filmweb.plTennessee Titans - zawodowy zespół futbolu amerykańskiego z siedzibą w Nashville, w stanie Tennessee . Drużyna jest obecnie członkiem Dywizji Południowej konferencji AFC ligi NFL.
Titans powstali pod nazwą Houston Oilers, z siedzibą w Houston, w stanie Teksas, jako członek-założyciel American Football League. Oilers zdobyli dwa mistrzostwa ligi AFL przed jej połączeniem z NFL w roku 1970.
W roku 1997 klub przeniósł się do stanu Tennessee, gdzie przez jeden sezon grał w Memphis by ostatecznie osiąść w Nashville. Przez dwa sezony drużyna znana była jako Tennessee Oilers, by zmienić nazwę na obecną w roku 1999.


== Skład ==


== Zastrzeżone numery ==
1 Warren Moon
34 Earl Campbell
43 Jim Norton
63 Mike Munchak
65 Elvin Bethea
74 Bruce Matthews


== Linki zewnętrzne ==
Strona internetowa Tennessee Titans (ang.)
Tennessee Titans w Sports E-Cyclopedia (ang.)
GoTitans Fan Forum (strona nieoficjalna) (ang.)Walter Frederick „Fritz” Mondale (ur. 5 stycznia 1928) – amerykański polityk, działacz Partii Demokratycznej, senator, 42. wiceprezydent Stanów Zjednoczonych i kandydat tej partii w wyborach prezydenckich 1984.


== Przed rozpoczęciem kariery politycznej ==
Mondale przyszedł na świat w miejscowości Ceylon w stanie Minnesota, jako syn duchownego kościoła metodystów. Ukończył Mancester College w stolicy stanu St. Paul. W czasie wojny koreańskiej służył w stopniu kaprala w Fort Knox. Następnie zdobył wykształcenie prawnicze i rozpoczął praktykę w Minneapolis.


== Kariera polityczna ==


=== Senator ===
Zanim został senatorem, Mondale zdobył pewną pozycję dzięki aktywnemu zaangażowaniu w kampanię wyborczą gubernatora Orville Freemana.

Kiedy urzędujący senator z Minnesoty – Hubert Humphrey – został wybrany na wiceprezydenta, Mondale został mianowany na jego miejsce. W roku 1966 został wybrany na własną, pełną kadencję i odnowił mandat w wyborach 1972.


=== Wiceprezydent ===
Zwycięzca prawyborów w nominat Partii Demokratycznej jako kandydat na prezydenta – były gubernator Georgii Jimmy Carter – wybrał senatora Mondale’a jako swego kandydata na wiceprezydenta. Tandem Carter-Mondale pokonał w listopadowych wyborach urzędującego republikańskiego prezydenta Geralda Forda i kandydującego u jego boku senatora Roberta Dole’a – późniejszego kandydata na urząd prezydenta w roku 1996.
Mondale był pierwszym wiceprezydentem, który zamieszkał w oficjalnej rezydencji zastępcy głowy państwa.
Carter i Mondale zostali ponownie nominowani w wyborczym roku 1980, ale zostali pokonani przez republikański tandem Ronald Reagan-George H. W. Bush senior.


=== Kandydat na prezydenta ===
Po odejściu z urzędu wiceprezydenta Mondale powrócił na krótko po praktyki prawnej, ale niebawem ponownie zagościł na scenie politycznej. W roku 1984 odbywały się wybory prezydenckie.
Mondale – po serii zwycięstw w prawyborach – został mianowany kandydatem na prezydenta Partii Demokratycznej. Startował przeciwko urzędującemu prezydentowi Reaganowi.
Jako pierwszy kandydat jednej z dwóch głównych partii w amerykańskiej historii wybrał, jako kandydata na wiceprezydenta, kobietę – kongresmenkę z Nowego Jorku Geraldine Ferraro.
Mondale oparł swoją kampanię na liberalnej platformie, co miało być alternatywą dla konserwatywnego programu Reagana.
Reagan cieszył się wówczas dużą popularnością, więc demokraci – mimo posiadania pewnych mocnych kart, między innymi istnienia dużego deficytu budżetowego – przegrali wybory. Reagan uzyskał 54 455 472 głosy (co stanowiło 58,77%), natomiast Mondale 37 577 352 (40,56%). Zwycięstwo Reagana wyglądało jeszcze bardziej przytłaczająco w kolegium elektorskim. Urzędujący prezydent wygrał wybory w 49 stanach (na 50) uzyskując 525 głosów, natomiast Mondale uzyskał większość tylko w swojej rodzinnej Minnesocie oraz Dystrykcie Kolumbii, co dało mu zaledwie 13 głosów. Reagan uzyskał zatem największą przewagę w głosowaniu elektorskim w historii USA. (Przypomnijmy, że rekord pod względem przewagi w głosowaniu powszechnym należał do Lyndona Johnsona w 1964).
Jednakże, co ciekawe, mimo druzgoczącej przegranej w Kolegium, Mondale uzyskał większy odsetek głosów powszechnych, niż prezydent Bush, kiedy ten starał się w wyborach roku 1992 o reelekcję, mimo iż Bush miał znacznie więcej miejsc w kolegium. Dzieje się tak z uwagi na odmienność i oryginalność amerykańskiej ordynacji wyborczej.


== Życie „po byciu” ==
Po porażce w wyborach prezydenckich Mondale powrócił do praktyki adwokackiej. Natomiast w latach 1986-1993 był przewodniczącym Demokratycznego Instytutu ds. Spraw Zagranicznych.

W 1993 roku nowy, demokratyczny, prezydent Bill Clinton mianował byłego wiceprezydenta ambasadorem w Japonii. Funkcję tę Mondale pełnił do roku 1996. W 1998 roku był też wysłannikiem Clintona w Indonezji.


=== Nieudany Come Back ===
Tuż przed wyborami parlamentarnymi w roku 2002, ubiegający się o ponowny wybór senator z Minnesoty Paul Wellstone zginął w katastrofie lotniczej. W tej sytuacji demokraci w stanie swym kandydatem mianowali 74-letniego byłego wiceprezydenta. Mondale przegrał jednak wybory ze swym republikańskim oponentem Normem Colemanem niewielką różnicą głosów.
Po przegranych wyborach oświadczył, że to jego ostatnia kampania wyborcza w życiu.


== Życie osobiste ==
Walter Mondale jest żonaty od 27 grudnia 1955 z Joan Adams (ur. 8 sierpnia 1930). Mają trójkę dzieci: synów Theodore’a Mondale’a (ur. 12 października 1957), Williama Halla Mondale’a (ur. 7 lutego 1962). Ich jedyna córka Eleanor Jane Mondale (ur. 19 stycznia 1960), jest znaną osobistością telewizyjną.


== Odznaczenia ==
Krzyż Wielki Królewskiego Norweskiego Orderu Zasługi – 1995, Norwegia
Order Kwiatów Paulowni – 2008, Japonia


== Przypisy ==


== Linki zewnętrzne ==
Biografia w Biographical Directory of the United States Congress (ang.)
Biografia Senat Stanów Zjednoczonych (ang.)Walter Matthau, właśc. Walter John Matthow (ur. 1 października 1920 w Nowym Jorku, zm. 1 lipca 2000 w Santa Monica) – amerykański aktor sceniczny, filmowy i telewizyjny. Laureat Oscara za drugoplanową rolę w filmie Szczęście Harry'ego (1966; reż. Billy Wilder).


== Biografia ==
Na temat młodości, pochodzącego z rosyjsko-żydowskiej rodziny z kresów dawnej Rzeczypospolitej, aktora, wiadomo niewiele, ze względu na jego skłonność do ubarwiania faktów. Twierdził, iż jego ojciec był duchownym prawosławnym, wyklętym za wiarę w nieomylność papieża. Mówił, iż jego prawdziwe nazwisko brzmi "Matuschanskayasky", co było nieprawdą.
Podczas II wojny światowej służył w Korpusie Lotniczym Armii USA, jako strzelec-radiotelegrafista ciężkiego bombowca B-24 Liberator w 453. Grupie Bombowej 8. Armii Powietrznej. Odznaczony został sześciokrotnie gwiazdą za udział w walkach nad Europą.
Był żonaty dwukrotnie, z Grace Geraldine Johnson (w latach 1948–58) i z aktorką Carol Grace (od 1959 do śmierci). Z pierwszą żoną miał dwoje dzieci, z drugą syna, aktora i reżysera Charlesa Matthau (ur. 1962).
W 1997 r. został wyróżniony specjalną nagrodą American Comedy za całokształt.
Zmarł na atak serca.
Dużą popularność przyniosły mu filmy, w których zagrał wspólnie z Jackiem Lemmonem. Były to:
Szczęście Harry'ego (The Fortune Cookie) 1966
Dziwna para (The Odd Couple) 1968
Kotch 1971
Strona tytułowa (The Front Page) 1974
Najlepszy kumpel (Buddy Buddy) 1981
Dwaj zgryźliwi tetrycy (Grumpy Old Men) 1993
Jeszcze bardziej zgryźliwi tetrycy (Grumpier Old Men) 1995
Harfa traw (The Grass Harp) 1995
Morska przygoda (Out to Sea) 1997
Dziwna para II (The Odd Couple II) 1998


== Wybrana filmografia ==
2000: Gorąca linia jako Lou Mozell
1998: Miłość raz jeszcze jako Frank Walsh
1998: Dziwna para II jako Oscar Madison
1997: Morska przygoda jako Charlie Gordon
1996: Dziwak z Central Parku jako Nat Moyer
1995: Harfa traw jako sędzia Charlie Cool
1995: Jeszcze bardziej zgryźliwi tetrycy jako Max Goldman
1994: Narzeczona dla geniusza jako Albert Einstein
1993: Dwaj zgryźliwi tetrycy jako Max Goldman
1993: Dennis Rozrabiaka jako pan George Wilson
1991: JFK jako senator Long
1988: Kto tu zwariował? jako Donald Becker
1986: Piraci jako kapitan Red
1983: Ci, którzy przetrwają jako Sonny Paluso
1982: Chcę być gwiazdą filmową jako Herbert Tucker
1981: Najlepszy kumpel jako Trabucco
1981: Pierwszy poniedziałek października jako sędzia Dan Snow
1980: Słodki zakład jako Sorrowful Jones
1980: Gra w kasy jako Miles Kendig
1978: Cień Caseya jako Lloyd Bourdelle
1978: Suita kalifornijska jako Marvin Michaels
1978: Wizyty domowe jako dr Charley Nichols
1976: Straszne Misie jako trener Morris Buttermaker
1975: Promienni chłopcy jako Willy Clark
1974: Trzęsienie ziemi jako pijak
1974: Strona tytułowa jako Walter Burns/Otto Fishbine
1974: Długi postój na Park Avenue jako porucznik Zachary 'Z' Garber
1973: Charley Varrick jako Charley Varrick
1973: Uśmiechnięty gliniarz jako porucznik Jake Martin
1972: Pete i Tillie jako Pete Seltzer
1971: Apartament w Hotelu Plaza jako Sam Nash/Jesse Kiplinger/Roy Hubley
1971: Bogata, wolna, samotna jako Henry Graham
1971: Kotch jako Joseph P. Kotcher
1969: Kwiat kaktusa jako dr Julian Winston
1969: Hello, Dolly! jako Horace Vandergelder
1968: Sekretne życie amerykańskiej żony jako gwiazdor filmowy
1968: Candy jako generał R. A. Smight
1968: Dziwna para jako Oscar Madison
1967: Poradnik żonatego mężczyzny jako Paul Manning
1966: Szczęście Harry'ego jako Willie Ginrich
1965: Miraż jako Ted Caselle
1964: Czerwona linia jako profesor Groeteschele
1964: Do widzenia, Charlie jako Sir Leopold Sartori
1963: Szarada jako Hamilton Bartholomew/Carson Dyle
1962: Ostatni kowboj (Lonely Are the Brave) jako szeryf Morry Johnson
1960: Gangster Story jako Jack Martin (także reżyseria)
1960: Obcy, gdy się spotykają jako Felix Anders
1958: Głos w lustrze jako Ebenezer Scrooge
1958: Król Kreol jako Maxie Fields
1957: Twarz w tłumie jako Mel Miller
1956: Życie na szali jako Wally Gibbs
1955: Traper z Kentucky jako Stan Bodine
1955: Indiański wojownik jako Wes Todd


== Przypisy ==


== Bibliografia ==
Mel Gussow: Walter Matthau, 79, Rumpled Star and Comic Icon, Dies (ang.). nytimes.com, 2000-07-02. [dostęp 2013-01-27].
Walter Matthau. T. 34: Kolekcja Alfred Hitchcock Przedstawia. Poznań: Oxford Educational Sp. z o.o., sierpień 2010, s. 18. ISBN 978-83-252-0774-8.


== Linki zewnętrzne ==
Walter Matthau w bazie Internet Movie Database (IMDb) (ang.)
Walter Matthau w bazie Notable Names Database (ang.)
Walter Matthau w bazie filmweb.pl
Walter Matthau w bazie stopklatka.plWassily Kandinsky (ros. Василий Васильевич Кандинский, Wasilij Wasiljewicz Kandinski; ur. 4 grudnia?/16 grudnia 1866 w Moskwie, zm. 13 grudnia 1944 w Neuilly-sur-Seine) – rosyjski malarz, grafik i teoretyk sztuki. Współtwórca i jeden z przedstawicieli abstrakcjonizmu.


== Biografia ==
Urodzony w Moskwie, ale całe dzieciństwo mieszkał w Odessie. Studiował na uniwersytecie w Moskwie prawo i ekonomię. Mimo iż odnosił sukcesy w wyuczonym zawodzie (specjalizował się w prawie rzymskim, zaoferowano mu nawet profesurę na Uniwersytecie w Dorpacie), w wieku ok. 30 lat rozpoczął malowanie. W 1896 osiedlił się w Monachium i studiował tam w Akademii Sztuk Pięknych. Do Moskwy wrócił w 1914 roku. W 1921 wyjechał do Niemiec. Tam był nauczycielem w Bauhaus od 1922 do czasu zamknięcia uczelni przez nazistów w 1933. Następnie wyjechał do Francji, gdzie spędził resztę życia. W 1939 roku otrzymał obywatelstwo francuskie.
Założyciel grupy Błękitny Jeździec (niem. Der Blaue Reiter) oraz Die Phalanx. Działał we Wchutiemasie i Bauhausie. Swoje myślenie o sztuce ugruntował w metafizycznej spekulacji, uważał, że sztuka pełni funkcję metafizyczną, że dzieło sztuki jest bramą do transcendencji. Poglądy te wyłożył w rozprawie O duchowości w sztuce. Był zainteresowany muzyką, interesowała go synteza sztuk.


== Wybrane prace ==


== Publikacje ==
Du spirituel dans l’art, 1912.
Punkt i Linia a Płaszczyzna – Przyczynek do Analizy Elementów Malarskich, wyd. pol. 1986.


== Bibliografia ==
Strona biograficzna
Hajo Düchting. Wassily Kandinsky 1866–1944: A Revolution in Painting. (Taschen, 2000). ISBN 3-8228-5982-6.
M. Wallis, 1974: Secesja. Wydanie II. Wydawnictwo Arkady, Warszawa.William James (ur. 11 stycznia 1842 w Nowym Jorku, zm. 26 sierpnia 1910 w Chocorua w stanie New Hampshire) – amerykański filozof, psycholog, psychofizjolog, psycholog religii, prekursor psychologii humanistycznej i fenomenologii. Był bratem pisarza Henry'ego Jamesa.
W filozofii współtwórca pragmatyzmu – metody filozoficznej, oceniającej twierdzenia metafizyczne według praktycznych konsekwencji. Jego zdaniem także poglądy religijne i wiara powinny być oceniane w ten sposób. Tylko wiara może powodować, że przyjmujemy religię (the will to believe): mamy do tego prawo, gdyż i tak jesteśmy na nią zdani – w praktyce postępujemy tak, jakbyśmy wierzyli, że Bóg istnieje, albo, że nie istnieje. Wiele uwagi James poświęcił analizie doświadczenia. Jego zdaniem "czyste" jest neutralne wobec przedmiotu i podmiotu – przeciwstawienie to ma względny charakter. W metafizyce James uważał, że składniki rzeczywistości są współzależne od sąsiadujących składników (ten pogląd nazwał synechizmem), ale niezależne od całości (ten pogląd określał jako tychizm). Z tego wynikało, że mogą powstawać rzeczy nowe, a w świecie istnieje wolność.
James wniósł liczący się wkład do psychologii, był zwolennikiem funkcjonalizmu i prekursorem zarówno behawioryzmu, jak i psychologii humanistycznej, autorem dogłębnych analiz i samoobserwacji "strumienia świadomości" oraz słynnego pytania "Czy świadomość istnieje?" (1905). Wniósł do psychologii wiele interesujących idei: charakterystyki świadomości za pomocą pięciu cech, twórca tzw. fizjologicznej teorii uczuć (teoria Jamesa-Langego). Był także założycielem pierwszego psychologicznego laboratorium eksperymentalnego w 1875 roku (przed Wundtem).
Jako pierwszy wprowadził pojęcie jaźni jako zdolności do postrzegania samych siebie jako obiektów.


== 3 rodzaje jaźni ==
materialna: obiekty fizyczne postrzegane przez ludzi jako część ich istnienia. „Ja” materialne u Jamesa przejawia się, gdy łączymy proces naszego samookreślania z otaczającymi nas bytami materialnymi i/lub cielesnymi. Ubrania, które nosimy, są dla większości ludzi czymś więcej niż izolacją termiczną – budują także tożsamość. Podobnie mieszkanie, dom, współcześnie samochód – tam gdzie mamy możliwość wyboru – wybór tej czy innej opcji wpływa na naszą samoocenę i samookreślenie.
społeczna: odczucia w stosunku do samego siebie na podstawie kontaktów z innymi. „Ja” społeczne wykształca się w aktach komunikacji i wiąże się z naszymi ocenami artykułowanymi przez bliźnich, lecz tylko tymi ocenami i opiniami, które znamy. James wychodzi tu z założenia, że każda opinia na nasz temat wywiera jakiś na nas wpływ (chociażby minimalny i pozornie niezauważalny) i kształtuje nasze relacje z osobą opiniującą i oceniającą. Społeczna natura zmusza nas do takiego kształtowania naszej samoświadomości by korespondowała ona z oczekiwaniami społecznymi.
duchowa: ogólna organizacja poznawcza. „Ja” duchowym James nazywa zdolność do pojmowania siebie jako podmiot myślący i poznający a także zbiór psychicznych władz umożliwiających myślenie i poznawanie. Ja „duchowe” przejawia się w samym fakcie „myślenia o sobie jako o myślicielu”.


== Teoria uczuć (emocji) ==
postrzeżenie pewnych faktów (percepcja myślowa) → ekspresja cielesna → emocja (efekt myślowy)
np. utrata fortuny → płacz→ żal , zobaczenie niedźwiedzia → ucieczka → strach, a właściwie pojawienie się niedźwiedzia → zobaczenie go → ucieczka→ strach
I wtedy zmienia się wzór:
pojawienie się faktu → jego odbiór → ekspresja cielesna → emocja


== Zobacz też ==
Dylemat determinizmu


== Bibliografia ==
The Principles of Psychology, 2 vols. (1890) Dover Publications 1950, vol. 1: ISBN 0-486-20381-6, vol. 2: ISBN 0-486-20382-4
Psychology (Briefer Course) (1892) University of Notre Dame Press 1985: ISBN 0-268-01557-0, Dover Publications 2001: ISBN 0-486-41604-6
The Will to Believe, and Other Essays in Popular Philosophy (1897)
Human Immortality: Two Supposed Objections to the Doctrine (the Ingersoll Lecture, 1897)
The Will to Believe, Human Immortality (1956) Dover Publications, ISBN 0-486-20291-7

Talks to Teachers on Psychology: and to Students on Some of Life's Ideals (1899), Dover Publications 2001: ISBN 0-486-41964-9, IndyPublish.com 2005: ISBN 1-4219-5806-6
The Varieties of Religious Experience: A Study in Human Nature (1902), ISBN 0-14-039034-0 (Doświadczenia Religijne, Książka i Wiedza, 1958).
Pragmatism: A New Name for Some Old Ways of Thinking (1907), Hackett Publishing 1981: ISBN 0-915145-05-7, Dover 1995: ISBN 0-486-28270-8
A Pluralistic Universe (1909), Hibbert Lectures, University of Nebraska Press 1996: ISBN 0-8032-7591-9
The Meaning of Truth: A Sequel to "Pragmatism" (1909) Prometheus Books, 1997: ISBN 1-57392-138-6
Some Problems of Philosophy: A Beginning of an Introduction to Philosophy (1911), University of Nebraska Press 1996: ISBN 0-8032-7587-0
Memories and Studies (1911) Reprint Services Corp: 1992: ISBN 0-7812-3481-6
Essays in Radical Empiricism (1912) Dover Publications 2003, ISBN 0-486-43094-4
critical edition, Frederick Burkhardt and Fredson Bowers, editors. Harvard University Press 1976: ISBN 0-674-26717-6

Letters of William James, 2 vols. (1920)
Collected Essays and Reviews (1920)
Ralph Barton Perry, The Thought and Character of William James, 2 vols. (1935) Vanderbilt University Press 1996 reprint: ISBN 0-8265-1279-8
William James on Psychical Research (1960)
The Correspondence of William James, 12 vols. (1992–2004) University of Virginia Press, ISBN 0-8139-2318-2
The Dilemma of Determinism


== Przypisy ==Waylon Jennings (ur. 15 czerwca 1937 w Littlefield, zm. 13 lutego 2002 w Chandler) – amerykański piosenkarz muzyki country i gitarzysta. Na początku swej kariery współpracował z Buddym Hollym. W dniu katastrofy lotniczej 3 lutego 1959 Jennings miał lecieć wraz z nim wynajętą awionetką na kolejny z koncertów. Ostatecznie zrezygnował i jego miejsce zajął Jiles Perry Richardson.


== Dyskografia ==
JD's (1964)
Folk Country (1966)
Leavin' Town (1966)
Nashville Rebel (Soundtrack) (1966)
Waylon Sings Ol' Harlan (1967)
Love Of The Common People (1967)
The One And Only Waylon Jennings (1967)
Hangin' On (1968)
Only The Greatest (1968)
Jewels (1968)
Just To Satisfy You (1969)
Country Folk (1969)(with The Kimberlys)
Waylon (1970)
Don't Think Twice (1970)
The Best Of Waylon Jennings (1970)
Ned Kelly (Soundtrack) (1970)
Singer Of Sad Songs (1970)
The Taker/Tulsa (1971)
Cedartown, Georgia (1971)
Good Hearted Woman (1972)
Heartaches By The Numbers (1972)
Ladies Love Outlaws (1972)
Ruby, Don't Take Your Love to Town (1973)
Lonesome, On'ry and Mean (1973)
Honkey Tonk Heroes (1973)
Only Daddy That'll Walk the Line (1973)
This Time (1974)
The Ramblin' Man (1974)
Dreaming My Dreams (1975)
Wanted: The Outlaws (1976)
Mackintosh And T J (Soundtrack) (1976)
Are You Ready For The Country (1976)
The Dark Side Of Fame
Waylon Live (1976)
Ol' Waylon (1977)
White Mansions (1978)
I've Always Been Crazy (1978)
Greates Hits (1979)
What Goes Around Comes Around (1979)
Music Man (1980)
Leather and Lace (with Jessi Colter) (1982)
Black On Black (1982)
It's Only Rock And Roll (1983)
Waylon And Company (1983)
Never Could Toe The Mark (1984)
Waylon's Greatest Hits, Volume 2 (RCA, 1984)
The Collector's Series – Waylon Jennings (1985)
Turn The Page (1985)
Sweet Mother Texas (1986)
The Best Of Waylon (1986)
Will The Wolf Survive (1986)
Heroes (with Johnny Cash) (1986)
Hangin' Tough (Universal Special Markets, 1987)
A Man Called Hoss (MCA, 1987)
Full Circle (1988)
The Early Years (1989)
New Classic Waylon (MCA, 1989)
The Eagle (Epic, 1990)
Too Dumb For New York City Too Ugly For L.A. (Epic, 1992)
Ol' Waylon Sings Ol' Hank (RCA, 1992)
Cowboys, Sisters, Rascals, & Dirt (Sony Wonder, 1993)
Waylon Jennings – The RCA Years – Only Daddy That'll Walk The Line (RCA, 1993)
Waymore's Blues (Part II) (RCA, 1994)
Twentieth Anniversary Edition – Wanted: The Outlaws (1996)
Right For The Time (Buddha Records, 1996)
The Essential Waylon Jennings (RCA, 1996)
Super Hits (RCA, 1996)
Super Hits II (RCA, 1998)
Closing In On The Fire (ARK 21, 2000)
Never Say Die: Live (Lucky Dog (Epic), 2000)
20th Century Masters – The Millennium Collection: The Best of Waylon Jennings (MCA Nashville, 2000)


=== z Williem Nelsonem ===
Waylon and Willie (RCA, 1978)
WWII (RCA, 1982)
Take It To The Limit (1983)
Clean Shirt (1991)
Waylon And Willie Super Hits (RCA, 1999)


=== z The Highwaymen (Willie Nelson, Kris Kristofferson, Johnny Cash) ===
Highwayman (Columbia, 1985)
Live (Image, 1986)
Highwayman 2 (Columbia, 1990)
The Road Goes on Forever (Liberty, 1995)
Highwaymen Ride Again (Sony, 1995)
Super Hits (Columbia, 1999)
The Road Goes on Forever [Bonus Tracks] (Capitol/EMI, 2005)
The Road Goes on Forever [CD & DVD] (Capitol, 2005)
Country Legends (DeLuxe Holland, 2005)


== Przypisy ==will.i.am, właściwie William Adams (ur. 15 marca 1975 w Los Angeles) – amerykański raper, producent i multiinstrumentalista. Jest współzałożycielem i członkiem zespołu The Black Eyed Peas.


== Biografia i początki kariery ==
Adams urodził się w północno-wschodniej dzielnicy Los Angeles, Boyle Heights. Ma dwóch rodzonych braci i siostrę, oraz czworo adoptowanego rodzeństwa. Nigdy nie poznał swojego ojca. Adams Chodzil do Liceum Palisades Charter High School Wraz z DJ,piosenkarzem oraz producentem muzycznym Stefanem Gordy ( RedFoo) z grupy LMFAO. W wieku 14 lat poznał swojego przyjaciela Alana Pineda-Lindo (apl.de.ap) z którym w 1991 roku założył grupe break-dance Tribial Nation pod pseudonimem Will 1X. Rok później projekt ten przerodził się w zespół Atban Klann. Po podpisaniu kontraktu płytowego w 1993 w wytwórni Eazy-E Ruthless Records wraz z Mookie Mook, DJ Motiv8 i Dante Santiago rozpoczęli pracę nad pierwszym albumem Grass Roots i ukończyli ją pod koniec 1994. Album ten nie został jednak nigdy wydany ze względu na śmierć założyciela wytwórni. Zespół rozpadł się w 1995 roku.


== Kariera muzyczna ==


=== Black Eyed Peas ===
W tym samym roku po rozpadzie pierwotnego składu Atban Klann Adams zmienił swój pseudonim na will.i.am i wraz z apl.de.ap i Taboo założył zespół Black Eyed Pods którego nazwę przekształcono później na Black Eyed Peas. W latach 1997-1998 trwała praca nad pierwszą płytą zespołu Behind the Front. Album odniósł umiarkowany sukces. Do 2012 sprzedał się w nakładzie 1.200.000 kopii. Dwa lata później wydali album Bridging the Gap, któremu nie udało się powtórzyć sukcesu poprzednika. W 2001 do zespołu dołączyła Fergie. Od tego czasu kwartet ten wydal jeszcze 4 albumy. Ich sprzedaż wynosi łącznie około 42.000.000 zdobywając wiele certyfikatów, m.in potrójną platynę za album The E.N.D.


=== Kariera solowa 2001-2008 ===
W 2001 wydał pierwszy album Lost Change na potrzeby stacji telewizyjnej BBC. Dwa lata później światło dzienne ujrzał projekt Must B 21. Piosenkę "Go" użyto w soundracku do gry komputerowej NBA Live 2005. Oba albumy nie uzyskały wielkiego rozgłosu. Sytuacja uległa nieco zmianie po wydaniu trzeciego albumu Songs About Girls w roku 2007. Mimo, że album nie uzyskał sukcesu komercyjnego ( w Polsce pokryła się złotem) to dzięki przychylnym opiniom krytyków single Heartbreaker, I Got It from My Mama i One More Chance odniosły duży sukces w rozgłośniach radiowych i telewizji.


=== #willpower i kontrowersje ===
23 kwietnia 2013 roku wydał 4. album studyjny #willpower po dwóch latach od ukazania się pierwszego singla T.H.E. Piosenka ostatecznie nie znalazła się na albumie. Wydano jeszcze 4 single- This Is Love, Scream & Shout, #thatPower i Fall Down. Album uzyskał status platynowego we Francji i Wielkiej Brytanii Krótko po wydaniu pojawiło się wiele kontrowersji dotyczących piosenek "Let's Go i "Bang Bang" jakoby zawierały sample piosenek "Rebound" Arty oraz "Epic" w wykonaniu Sandro Silva & Quintino bez udzielenia zgody ich twórców. Album został odebrany dość chłodno przez krytyków i zebrał słabe recenzje, głównie za nadużycie efektu auto-tune. Magazyn Rolling Stone ocenił album na 3/5 gwiazdek, Stephen Unwin z Daily Express powiedział: "Nie masz nic ciekawego do zaprezentowania? Zaproś inne gwiazdki pop'u do kolaboracji". Do lipca 2013 album sprzedał się na całym świecie w nakładzie 230.000 kopii.


== Kariera producenta ==
Współpracował lub współpracuje m.in. z takimi artystami jak: Mary J. Blige, 2NE1, Eazy-E, Nas, John Legend, Planet Asia, Sting, De La Soul, Wyclef Jean, Macy Gray, Justin Timberlake, Q-Tip, Mos Def, The Pussycat Dolls, Carlos Santana,Jennifer Lopez, Ricky Martin, Rihanna, Earth, Wind & Fire, The Rolling Stones, Erykah Badu, Stevie Wonder, India.Arie, Sérgio Mendes, Shaggy, Michael Jackson, Usher, Common, Talib Kweli, Busta Rhymes, Nicole Scherzinger, Nicki Minaj, Fergie, Cheryl Cole, Britney Spears, Eva Simons, Justin Bieber. Jako producent wydał albumy takim artystom jak: Michael Jackson, Justin Bieber, Britney Spears, U2, Rihanna, Usher, Justin Timberlake, Earth, Wind & Fire, Nicki Minaj, Cheryl Cole, 2NE1, SMAP, The Game, Nas, Bone Thugs-n-Harmony, Daddy Yankee, Wolfgang Gartner,i Juanes.


== Inne projekty ==
Adams jest założycielem fundacji charytatywnej I.Am.Angel, pomagającej biednym dzieciom z Ghetta, I.Am.Home i regulującej zadłużenia kredytowe rodzin zagrożonych utratą nieruchomości oraz I.Am.First specjalizującej się w dokształcaniu amerykańskich uczniów w dziedzinach robotyki. W 2011 został dyrektorem kreatywnym firmy Intel. Przez trzy sezony był jurorem w brytyjskiej edycji The Voice.


== Dyskografia ==


=== Albumy studyjne ===
Lost Change (2001)
Must B 21 (2003)
Songs About Girls (2007)
#willpower (2013)


=== Z The Black Eyed Peas ===
Behind the Front (1998)
Bridging the Gap (2000)
Elephunk (2003)
Monkey Business (2005)
The E.N.D (2009)
The Beginning (2010)


== Przypisy ==Washington Irving (ur. 3 kwietnia 1783 w Nowym Jorku, zm. 28 listopada 1859 w Tarrytown) - amerykański pisarz i historyk, twórca amerykańskiej prozy romantycznej, a także dyplomata.
W latach trzydziestych pracował w legacji USA w Londynie.
W latach 1842-1846 był ministrem pełnomocnym USA w Hiszpanii.


== Prace ==
Letters of Jonathan Oldstyle (1802)
Salmagundi (1807-1808, z Williamem Irvingiem i J.K. Paulding)
A History of New York, by Diedrich Knickerbocker (1809)
Szkicownik (The Sketch Book of Geoffrey Crayon, Gent., 1819–1820)
Rip Van Winkle (1819)
Legenda o Sennej Kotlinie (The Legend of Sleepy Hollow)

Bracebridge Hall (1822)
Tales of a Traveller (1824)
A History of the Life and Voyages of Christopher Columbus (1828)
The Chronicle of the Conquest of Granada (1829)
Tales of the Alhambra (1829)
The Companions of Columbus (1831)
A Tour on the Prairies (1835)
Abbottsford and Newstead Abbey (1835)
The Crayon Miscellany (1835)
Astoria (1836)
Essays and Sketches (1837)
The Adventures of Captain Bonneville (1837)
The Life of Oliver Goldsmith (1840)
Mahomet and His Successors (1849)
The Life of George Washington (1855-59)Woody Harrelson właśc. Woodrow Tracy Harrelson (ur. 23 lipca 1961 w Midland) – amerykański aktor telewizyjny i filmowy, laureat nagrody Emmy.


== Życiorys ==
Harrelson pochodzi z rozbitej rodziny, a jego ojciec został skazany za zabójstwo. Ukończył Lebanon High School, następnie studiował w Hanover College literaturę angielską oraz sztukę teatralną. Po otrzymaniu dyplomu wyjechał do Nowego Jorku, gdzie otrzymał rolę w Biloxi Blues.
Popularność przyniosła mu rola barmana w serialu komediowym Zdrówko. W kinie debiutował w połowie lat 80. jednak aktorem znanym i cenionym stał się dopiero na początku lat 90., dzięki rolom w Biali nie potrafią skakać, Niemoralnej propozycji oraz Urodzonych mordercach. Uznanie przyniosła mu zwłaszcza kreacja w tym ostatnim filmie, kontrowersyjnym dziele Olivera Stone'a. Zagrał w nim Mickeya Knoxa, psychopatycznego mordercę przemierzającego wraz z ukochaną amerykańskie Południe i stającego się bohaterem telewizyjnych newsów.
Za rolę Larry'ego Flynta w filmie Miloša Formana zdobył w 1997 nominację do Oscara dla najlepszego aktora pierwszoplanowego. W roku 2010 został nominowany do Oscara za najlepszą rolę drugoplanową w filmie The Messenger.


== Filmografia ==
Filmy fabularne
2014: Igrzyska śmierci: Kosogłos. Część 1 jako Haymitch Abernathy
2013: Igrzyska śmierci: W pierścieniu ognia jako Haymitch Abernathy
2013: Iluzja jako Merritt McKinney
2012: Igrzyska Śmierci jako Haymitch Abernathy
2012: 7 psychopatów jako Charlie Costello
2011: Brudny glina jako Dave Brown
2010: Bunraku jako Barman
2009: W imieniu armii (The Messenger) jako Kapitan Anthony 'Tony' Stone
2009: Zombieland jako Tallahassee
2009: Defendor jako Arthur / Defendor
2009: 2012 jako Charlie Frost
2008: Kolej transsyberyjska (Transsiberian) jako Roy
2008: Sen na jawie (Sleepwalking) jako Randall
2008: Semi-Pro: Drużyna marzeń? (Semi-Pro) jako Monix
2008: Siedem dusz (Seven Pounds) jako Ezra Turner
2008: Hotelowa miłość (Management) jako Jango
2008: Surfer, Dude jako Jack Mayweather
2007: Facet do towarzystwa (The Walker) jako Carter Page III
2007: To nie jest kraj dla starych ludzi (No Country for Old Men) jako Carson Wells
2007: Bitwa w Seattle jako Dale
2007: The Grand jako Jednooki Jack Faro
2006: Przez ciemne zwierciadło (A Scanner Darkly) jako Ernie Luckman
2006: Ostatnia audycja (A Prairie Home Companion) jako Dusty
2006: Uwolnić słonia (Free Jimmy) jako Roy Arnie (głos)
2005: Ciało za milion (The Big White) jako Raymond Barnell
2005: The Prize Winner of Defiance, Ohio jako Leo "Kelly" Ryan
2005: Daleka północ (North Country) jako Bill White
2004: Po zachodzie słońca (After the Sunset) jako Stan Lloyd
2004: Ona mnie nienawidzi (She Hate Me) jako Leland Powell
2003: Dwóch gniewnych ludzi (Anger Management) jako Galaxia
2003: Kasjerzy czy kasiarze? (Scorched) jako Jason 'Woods' Valley
1999: Ed TV jako Ray Pekurny
1999: Kumpel do bicia (Play It to The Bone) jako Vince Boudreau
1998: Cienka czerwona linia (The Thin Red Line) jako Sierżant Keck
1998: Palmetto jako Harry Barber
1998: Kraina Hi-Lo (The Hi-Lo Country) jako Big Boy Matson
1997: Aleja snajperów (Welcome to Sarajevo) jako Flynn
1997: Fakty i akty (Wag the Dog) jako Sierżant William Schumann
1996: Kręglogłowi (Kingpin) jako Roy Munson
1996: Skandalista Larry Flynt (The People vs. Larry Flynt) jako Larry Flynt
1996: Dogonić słońce (The Sunchaser) jako Dr Michael Reynolds
1995: Pociąg z forsą (Money Train) jako Charlie
1994: Potyczki z Jeannie (I'll Do Anything) jako Ground Zero Hero
1994: Rodeo w Nowym Jorku (The Cowboy Way) jako Pepper
1994: Urodzeni mordercy (Natural Born Killers) jako Mickey Knox
1993: Niemoralna propozycja (Indecent Proposal) jako David Murphy
1992: Biali nie potrafią skakać (White Men Can't Jump) jako Billy Hoyle
1991: Doktor Hollywood (Doc Hollywood) jako Hank Gordon
1991: Historia z Los Angeles (L.A. Story) jako Szef Harrisa (niewymieniony w czołówce)
1991: Ted and Venus jako Bezdomny weteran z Wietnamu
1990: Chłodny odcień błękitu (Cool Blue) jako Dustin
1990: Mother Goose Rock 'n' Rhyme jako Owca Lou
1989: Kenny Rogers Classic Weekend
1988: Instynkt mordercy (Killer Instinct) jako Charlie Long
1988: Mickey's 60th Birthday jako Woody Boyd
1987: Bay Coven jako Slater
1987: Paul Reiser Out on a Whim
1986: Dzikie koty (Wildcats) jako Krushinski
1978: Harper Valley P.T.A. jako Statysta (niewymieniony w czołówce)
Seriale telewizyjne
2013: Detektyw (True Detective) jako Martin Hart
2001: Will i Grace (Will & Grace) jako Nathan
1999: Frasier jako Woody Boyd
1998: Ellen jako Henry
1996: Spin City jako Tommy Dugan
1994: Simpsonowie (The Simpsons) jako Woody Boyd (głos)
1990: Disneyland jako Woody Boyd
1989: Dear John jako Richard
1985-1993: Zdrówko (Cheers) jako Woodrow 'Woody' Tiberius Boyd


== Linki zewnętrzne ==
Woody Harrelson w bazie Internet Movie Database (IMDb) (ang.)
Woody Harrelson w bazie filmweb.pl
Woody Harrelson w bazie stopklatka.pl
Woody Harrelson w bazie Notable Names Database (ang.)William S. Hart (ur. 6 grudnia 1864 w Newburgh, zm. 23 czerwca 1946 w Newhall (obecnie dzielnica miasta Santa Clarita)) – amerykański reżyser, aktor i producent filmowy.


== Filmografia ==
producent
1915: The 'Bad Buck' of Santa Ynez
1919: Wagon Tracks
1923: Dziki Bill Hickok
1925: Tumbleweeds
aktor
1907: Ben-Hur jako Messala
1915: The Disciple jako Jim Houston
1918: Człowiek tygrys jako Hawk Parsons
1922: Travelin'on jako J.B., The Stranger
1941: One Foot in Heaven jako Silent' Budd Marr
reżyser
1914: In the Sage Brush Country
1915: Pinto Ben
1919: Square Deal Sanderson
1925: Tumbleweeds


== Wyróżnienia ==
Posiada swoją gwiazdę na Hollywoodzkiej Alei Gwiazd.


== Bibliografia ==
William S. Hart w bazie filmweb.pl
William S. Hart w bazie Internet Movie Database (IMDb) (ang.)
William S. Hart „Los Angeles Times” (ang.)William Hurt (ur. 20 marca 1950 w Waszyngtonie) – amerykański aktor filmowy i teatralny, producent filmowy.


== Życiorys ==
Urodził się jako starszy syn Alfreda McCorda Hurta (zm. 1996 na nowotwór wątroby w wieku 86 lat), urzędnika Departamentu Stanu USA i Claire McGill (zm. 1972 na raka trzustki w wieku 47 lat), zatrudnionej w Time Inc.. Ma młodszego brata Jamesa (ur. 1951). W 1956 roku, kiedy miał sześć lat, jego rodzice rozwiedli się. W 1960 roku matka ponownie wyszła za mąż za wydawcę Henry'ego Luce'a III, jednego z szefów trustu Time Magazin i Life. Zamieszkali na Manhattanie.
W 1968 roku ukończył Middlesex School w Concord, w stanie Massachusetts, gdzie uczęszczał na kółko teatralne. W 1972 roku otrzymał licencjat na Wydziale Teologii Tufts University w Medford, w stanie Massachusetts.
W 1972 roku przebywał krótko na owczej farmie w Australii.
W latach 1972-1975 studiował dramat w nowojorskiej Juilliard School. W 1975 roku przyłączył się do Oregon Shakespeare Festival, a rok później pierwsze kroki stawiał na nowojorskiej scenie w sztuce Henryk V (Henry V, 1976) podczas New York Shakespeare Festival. W 1977 roku związał się za awangardową grupą Circle Repertory Theatre i występował na scenie Off-Broadwayu.
Na szklanym ekranie pojawił się w serialach: CBS Kojak (1977) i PBS Najlepsze rodziny (The Best of Families, 1977).
Na dużym ekranie debiutował w dramacie sci-fi Kena Russella Odmienne stany świadomości (Altered States, 1980) w roli młodego naukowca, który na samym sobie dokonuje niebezpiecznych eksperymentów cofających go w bezdenną otchłań czasu. Za rolę tę był nominowany do nagrody Złotego Globu.
Peter Yates powierzył mu interesującą psychologicznie rolę portiera z Manhattanu, który obsesyjnie nagrywa relacje komentatorki telewizyjnej w thrillerze Naoczny świadek (Eyewitness, 1981) z Sigourney Weaver i Jamesem Woodsem.
W melodramacie Żar ciała (Body Heat, 1981) zagrał adwokata kuszonego przez femme fatale Kathleen Turner, a następnie pojawił się jako Nick Carlton, pochłonięty psychologią, były handlarz narkotyków, w nostalgicznej opowieści o rozczarowaniach kontestatorów i zagubionych, byłych buntowników z końca lat 60. Wielki chłód (The Big Chill, 1983) z udziałem Glenn Close, Jeffa Goldbluma, Toma Berengera i Kevina Kline'a oraz dramacie kryminalnym Park Gorkiego (Gorki Park, 1983) z Lee Marvinem i Joanną Pacułą. Za rolę Eddiego w broadwayowskiej sztuce Davida Rabe'a Harmider (Hurlyburly, 1984) zdobył nominację do nagrody Tony.
Ryzykowna kreacja homoseksualisty zamkniętego w jednej celi brazylijskiego więzienia z postępowym działaczem politycznym w dramacie Hectora Babenco Pocałunek kobiety pająka (Kiss of the Spider Woman, 1985) przyniosła mu nagrodę Oscara, Brytyjskiej Akademii Filmowej (BAFTA), nagrodę na festiwalu w Cannes, włoską nagrodę Davida, National Board of Review, nagrodę krytyków filmowym w Los Angeles i Londynie oraz nominację do nagrody Złotego Globu.
Kolejne dwie nominacje do Oscara i Złotego Globu, za najlepszą rolę męską, otrzymał za postać nauczyciela głuchoniemych, przeżywającego trudną miłość z jedną ze swych podopiecznych w dramacie Dzieci gorszego Boga (Children of a Lesser God, 1986) oraz jako telewizyjny prezenter w komedio-dramacie Jamesa L. Brooksa Telepasja (Broadcast News, 1987).
W 1986 roku został laureatem nagrody im. Josepha Plateau. W 1988 roku otrzymał, jako pierwsza osoba, nagrodę im. Spencera Tracy’ego Uniwersytetu Południowej Kalifornii. Po udziale w melodramacie Przypadkowy turysta (The Accidental Tourist, 1988) z Kathleen Turner i Geeną Davis, powrócił na scenę Off-Broadwayu w przedstawieniu Obok siebie (Beside Herself, 1989) z awangardową grupą Circle Rep. Zagrał także w spektaklach: 5 lipca (5th of July), Hamlet, Ryszard II, Moje życie (My Life) - nagroda Obie dla najlepszego aktora, Sen nocy letniej i Dobrze (Good).
Wystąpił potem w komedii kryminalnej Kocham cię na zabój (I Love You to Death, 1990), melodramacie fantasy Woody'ego Allena Alicja (Alice, 1990) jako mąż tytułowej bohaterki (Mia Farrow), dramacie Doktor (The Doctor, 1991), niemiecko-francusko-australijskim dramacie sci-fi Wima Wendersa Aż na koniec świata (Bis ans Ende der Welt, 1991), francusko-brytyjsko-argentyńskiej ekranizacji powieści Alberta Camusa Dżuma (La Peste, 1992) z Sandrine Bonnaire i Jeanem-Markiem Barrem jako doktor Bernard Rieux, czarnej komedii Dym (Smoke, 1995) z Harveyem Keitelem, dramacie fantasy Michael (1996) z Johnem Travoltą i Andie MacDowell jako cyniczny dziennikarz tabloidu, filmie sci-fi Zagubieni w kosmosie (Lost in Space, 1998), dramacie Jedyna prawdziwa rzecz (One True Thing, 1998) z Meryl Streep i Renee Zellweger, dramacie Istvána Szabó Kropla słońca (Sunshine, 1999) jako komunistyczny lokaj, dramacie sensacyjnym sci-fi Stevena Spielberga A.I. Sztuczna inteligencja (Artificial Intelligence: AI, 2001) oraz thrillerze Zmiana pasa (Changing Lanes, 2002) u boku Bena Afflecka i Samuela L. Jacksona.
Za rolę Williama Blake'a Pellarina, kandydata na gubernatora stanu Missouri z niejasną przeszłością w dramacie Droga do Białego Domu (The Big Brass Ring, 1999) odebrał nagrodę na festiwalu filmowym w Newport w stanie Rhode Island. Za odtworzenie postaci Variana Fry'a w dramacie wojennym Wojna Variana (Varian's War, 2001) został nominowany do nagrody Złotego Satelity. Za kreację Richiego Cusacka w filmowej wersji komiksu Davida Cronenberga Historia przemocy (A History of Violence, 2005) zdobył nominację do nagrody Oscara i nagrody Saturna za najlepszą rolę drugoplanową oraz został uhonorowany nagrodą krytyków w Los Angeles i Nowym Jorku.
Aktywnie występuje także w radiu. Wziął udział w nagraniu licznych książek, m.in. Wielki kolejowy targ (The Great Railway Bazar) Paula Theroux, Kroniki portowe (The Shipping News) E. Annie Proulx, Ekspres polarny (The Polar Express), Chłopiec, którego pociągały kotki (The Boy Who Drew Cats), był narratorem dokumentów Einstein - Jak widzę świat (Einstein — How I See the World), Szukanie Ameryki: Odyseja Johna Dosa Passa (Searching for America: The Odyssey of John Dos Pass) i Żeby mówić niewymownie (To Speak the Unspeakable).


=== Życie prywatne ===
Spotykał się z Glenn Close, Sandrą Jennings (1981-1984), z którą ma syna Alexandra Devona (ur. 1983) i Marlee Matlin (1986). Był żonaty z Mary Beth Supinger (1971-1981), która zagrała m.in. w takich produkcjach jak Świat według Garpa, Miłość w Nowym Jorku i Kobieta w błękitnej wodzie oraz Heidi Henderson (od 4 marca 1989 do 1993), z którą ma dwóch synów: Samuela (ur. 7 sierpnia 1989) i Williego (ur. 1991). Od 1991 roku był związany z francuską aktorką Sandrine Bonnaire. Mają córkę Jeanne (ur. 1994).


== Filmografia ==
Kojak (1977) jako Jake
The Best of Families (1977) jako James Lathrop
Odmienne stany świadomości (Altered States, 1980) jako Eddie Jessup
Śmierć w rodzinie (All the Way Home, 1981) jako Jay Follet
Naoczny świadek (Eyewitness, 1981) jako Daryll Deever
Żar ciała (Body Heat, 1981) jako Ned Racine
Sen nocy letniej (A Midsummer Night's Dream, 1982) jako Oberon
Park Gorkiego (Gorky Park, 1983) jako Arkady Renko
Wielki chłód (The Big Chill, 1983) jako Nick
Pocałunek kobiety pająka (Kiss of the Spider Woman, 1985) jako Luis Molina
Dzieci gorszego Boga (Children of a Lesser God, 1986) jako James Leeds
Telepasja (Broadcast News, 1987) jako Tom Grunnick
Przypadkowy turysta (The Accidental tourist, 1988) jako Macon
Czas przeznaczenia (A Time of Destiny, 1988) jako Marty Lawrence
Alicja (Alice, 1990) jako Doug Tate
Kocham cię na zabój (I Love You to Death, 1990) jako Harlan James
Doktor (The Doctor, 1991) jako Jack
Aż na koniec świata (Bis ans Ende der Welt, 1991) jako Sam Farber
Dżuma (La Peste, 1992) jako Doktor Bernard Rieux
Szczęściarz (Mr. Wonderful, 1993) jako Tom
Dwóch ojców (Second Best, 1994) jako Graham Holt
W majestacie prawa (Trial by Jury, 1994) jako Tommy Vesey
Zwierzenia nieznajomemu (Ispoved neznakomtsu, 1994) jako Nieznajomy
Dym (Smoke, 1995) jako Paul Benjamin
Jane Eyre (1996) jako Rochester
Kanapa w Nowym Jorku (Un divan a New York, 1996) jako Henry Harriston
Michael (1996) jako Frank Quinlan
Loved (1997) jako K.D. Dietrickson
Jedyna prawdziwa rzecz (One True Thing, 1998) jako George Gulden
Mroczne miasto (Dark City, 1998) jako Inspektor Frank Bumstead
Zagubieni w kosmosie (Lost in Space, 1998) jako John Robinson
Kropla słońca (Sunshine, 1999) jako Andor Knorr
Droga do Białego Domu (The Big Brass Ring, 1999) jako Blake Pellarin
Czwarte piętro (The 4th Floor, 1999) jako Greg Harrison
Niemy świadek (Do Not Disturb, 1999) jako Walter
Grzeszna propozycja (The Proposition, 1999) jako Arthur Barret
Nosiciel (The Contaminated Man, 2000)
The Simian Line (2000) jako Edward
Diuna (Dune, 2000) jako Książę Leto Atryda
Spotkanie z Jezusem (The Miracle Maker, 2000) jako Jairus (głos)
Wojna Variana (Varian's War, 2001) jako Varian Fry
Rivière-des-Jérémie (2001) jako G. Adam Davidson / Gad
A.I. Sztuczna inteligencja (Artificial Intelligence: AI, 2001) jako Profesor Allen Hobby
Rare Birds (2001) jako Dave
Kino "Flamingo" (The Flamingo Rising, 2001) jako Turner Knight
Zmiana pasa (Changing Lanes, 2002) jako Sponsor
Źródło młodości (Tuck Everlasting, 2002) jako Angus Tuck
Au plus pres du paradis (2002) jako Matt
As wywiadu - historia Roberta Hanssena (Master Spy: The Robert Hanssen Story, 2002) jako Robert P. Hanssen
Osada (The Village, 2004) jako Edward Walker
Błękitny motyl (The Blue Butterfly, 2004) jako Alan Osborne
Frankenstein (2004) jako profesor Waldman
Nigdylandia (Neverwas, 2005) jako Dr Peter Reed
Historia przemocy (A History of Violence, 2005) jako Richie Cusack
Król (The King, 2005) jako David
Syriana (2005) jako Stan
Dobry agent (The Good Shepherd, 2006)
Beautiful Ohio (2006) jako Simon Messerman
Mr. Brooks (2007)
8 części prawdy (Vantage Point, 2008) jako prezydent Ashton
Zbyt wielcy, by upaść ( Too big to fall, 2011) jako sekretarz skarbu Paul


== Linki zewnętrzne ==
William Hurt w bazie Internet Movie Database (IMDb) (ang.)
William Hurt w bazie filmweb.pl
William Hurt w bazie stopklatka.pl
William Hurt w bazie Notable Names Database (ang.)William Holden właśc. William Franklin Beedle Jr. (ur. 17 kwietnia 1918 w O'Fallon, zm. w listopadzie 1981 w Santa Monica) – amerykański aktor filmowy. Laureat Oscara.
W filmie debiutował tuż przed wybuchem II wojny światowej – pierwszą dużą rolę zagrał w 1939 w dramacie Golden Boy. Określenie złoty chłopiec na zawsze przylgnie do niego. W czasie wojny służył w lotnictwie i grał w filmach instruktażowych. Po jej zakończeniu mozolnie budował swą karierę. Przełomem okazała się rola w Bulwarze Zachodzącego Słońca Billy'ego Wildera.
Zagrał Joe Gillisa, młodego scenarzystę marzącego o sławie. Wiąże się on z Normą Desmond (Gloria Swanson), niegdysiejszą gwiazdą kina niemego. Kreacja przyniosła mu pierwszą nominację do Oscara. Statuetkę zdobył w 1954 za pierwszoplanową rolę w filmie Stalag 17. Był wielką gwiazdą lat 50. Grał w filmach różnorodnych gatunkowo: westernie Ucieczka z Fortu Bravo (1953), komedii romantycznej Sabrina (1954) czy wojennym Moście na rzece Kwai (1957).
W 1969 stworzył wybitną kreację w Dzikiej bandzie Sama Peckinpaha. Pojawił się także w innej opowieści z Dzikiego Zachodu, Zawadiakach Blake'a Edwardsa (1971) oraz katastroficznym Płonącym wieżowcu (1974). Trzecią (i ostatnią) nominacją do Oscara został uhonorowany w 1977 za pierwszoplanową kreację w Sieci Sidneya Lumeta.
Umarł w listopadzie 1981. Dokładna data śmierci nie jest znana – ciało aktora odnaleziono 16 listopada.


== Wybrana filmografia ==
Złoty chłopiec (1939) jako Joe Bonaparte
Niewidzialne linie (1939) jako Tim Taylor
Nasze miasto (1940) jako George Gibbs
Człowiek z Colorado (1948) jako Del Stewart
Bulwar Zachodzącego Słońca (1950) jako Joe Gillis
Urodzeni wczoraj (1950) jako Paul Verrall
Stalag 17 (1953) jako J.J. Sefton
Ucieczka z Fortu Bravo (1953) jako kpt. Roper
Niebieski księżyc (1953) jako Donald Gresham
Sabrina (1954) jako David Larrabee
Dziewczyna z prowincji (1954) jako Bernie Dodd
Rada nadzorcza (1954) jako McDonald Walling
Mosty Toko-Ri (1954) jako Harry Brubaker
Piknik (1955) jako Hal Carter
Miłość jest wspaniała (1955) jako Mark Elliott
Most na rzece Kwai (1957) jako komandor Shears
Klucz (1958) jako David Ross
Konnica (1959) jako mjr. Henry "Hank" Kendrall
Świat Suzie Wong (1960) jako Robert Lomax
Kiedy Paryż wrze (1964; inny tytuł – Jak zdobyć sławę i piękną dziewczynę) jako Richard Benson/Rick
Alvarez Kelly (1966) jako Alvarez Kelly
Casino Royale (1967) jako Ransome
Diabelska brygada (1968) jako podpłk. Robert T. Frederick
Dzika banda (1969) jako Pike Bishop
Zawadiaki (1971) jako Ross Bodine
Breezy (1973) jako Frank Harmon
Płonący wieżowiec (1974) jako Jim Duncan
Sieć (1976) jako Max Schumacher
Omen II (1978) jako Richard Thorn
Fedora (1978) jako Barry Detweiler
Porwanie (1979; inny tytuł – Ashanti) jako Jim Sandell
Gdy czas ucieka (1980) jako Shelby Gilmore
S.O.B. (1981) jako Tim Culley


== Linki zewnętrzne ==
William Holden w bazie Internet Movie Database (IMDb) (ang.)
William Holden w bazie filmweb.pl
William Holden w bazie stopklatka.plWilliam Harvey (ur. 1 kwietnia 1578, zm. 3 czerwca 1657) – anatom i fizjolog, profesor wspomnianych dziedzin w Królewskiej Szkole Medycyny w Londynie.
Lekarz przyboczny króla Jakuba I, potem Karola I. Przez blisko 20 lat prowadził badania na zwierzętach. Odkrył, że serce działa jak pompa ssąco-tłocząca i powoduje nieustające krążenie krwi w naczyniach, z którymi tworzy układ zamknięty. W 1628 wydał dzieło na ten temat. Kolejna publikacja z 1651 traktowała o nieistnieniu samorództwa i „wszelka istota żywa rodzi się zawsze z jaja” (omne vivum ex evo).


== Prace ==
Exercitatio anatomica de motu cordis et sanguinis in animalibus.


== Przypisy ==


== Linki zewnętrzne ==
William Harvey (1578 - 1657) (ang.)
Exercitatio anatomica de motu cordis et sanguinis in animalibusWilliam Hanna (ur. 14 lipca 1910 w Melrose w stanie Nowy Meksyk, zm. 22 marca 2001 w Hollywood) – amerykański twórca filmów animowanych, pracujący w duecie z Josephem Barbera.


== Kariera ==
Początek kariery Williama Hanny miał miejsce w 1932 roku, wraz z rozpoczęciem praktyk w Leon Schlesinger Productions, na stanowisku producenta animacji kreskówek dla Warner Bros. W 1936 roku usłyszał o Josephie Barbera, który pracował wówczas dla Terrytoons i w 1939 roku we dwójkę postanowili założyć zespół. W 1957 roku wspólnie otworzyli studio filmów animowanych pod nazwą Hanna-Barbera.


== Śmierć ==
William Hanna zmarł na raka w wieku 90 lat, 22 marca 2001 roku w północnej części Hollywood. Pochowany został na cmentarzu Ascension w Lake Forest w stanie Kalifornia.


== Linki zewnętrzne ==
William Hanna w bazie Internet Movie Database (IMDb) (ang.)
Zdjęcia miejsca spoczynku Williama Hanny na stronie Find a GraveDziki Bill Hickok, właściwie James Butler Hickok (ur. 27 maja 1837 w Homer, obecnie Troy Grove w stanie Illinois, zm. 2 sierpnia 1876 w Deadwood na Terytorium Dakoty, obecnie w stanie Dakota Południowa) – rewolwerowiec, "stróż prawa i porządku", uważany za bohatera narodowego Stanów Zjednoczonych, znany ze swoich umiejętności strzeleckich, bohater wielu mitów i legend. Twierdził, że zabił ponad 100 osób – w rzeczywistości było ich około dziesięciu.
Hickok przybył na Dziki Zachód z rodzimego stanu Illinois do Terytorium Kansas jako woźnica dyliżansów. Zmienił jednak profesję, stając się egzekutorem prawa na pogranicznych obszarach nowych stanów Kansas i Nebraska. W czasie wojny secesyjnej walczył po stronie Unii przeciwko Konfederacji, a po jej zakończeniu zyskał sławę jako zwiadowca, szeryf, strzelec wyborowy i zawodowy hazardzista. Był zamieszany w kilka głośnych pojedynków. Obawiał się strzału w plecy, dlatego też w lokalach, które odwiedzał, zawsze starał się usiąść tak, by za jego plecami znajdowała się ściana. W dniu, kiedy zginął, nie mógł takiego miejsca znaleźć.


== Biografia ==


=== Młodość ===
Hickok urodził się 27 maja 1837 w miasteczku Homer w stanie Illinois (później nazwę zmieniono na Troy Grove), w hrabstwie LaSalle. Miejsce, w którym przyszedł na świat, jest jednym z zabytków pod opieką Agencji Ochrony Zabytków Stanu Illinois. Nosi ono nazwę "Stanowy Pomnik Dzikiego Billa Hickoka". Od 29 sierpnia 1930 znajduje się tam ciosany obelisk z surowego marmuru.
Hickok wychował się na wsi, a jego domostwo stanowiło przystanek na umownym szlaku, zwanym Underground Railroad, będącym siecią dróg, którymi przerzucano z południa na północ zbiegłych niewolników. Uczył się wtedy strzelać, by w razie potrzeby bronić domu przed przeciwnikami abolicjonizmu. Już jako dziecko był uznanym strzelcem.
W 1855 Hickok, wówczas 18-latek, pobił się z rówieśnikiem, Charlesem Hudsonem, i w czasie bójki obaj wpadli do kanału. Hickok, w przekonaniu, że zabił Hudsona, uciekł z domu i zaciągnął się do prywatnej armii generała Jima Lane'a, gdzie spotkał 12-letniego zwiadowcę Williama Cody'ego, znanego później jako "Buffalo Bill".


=== Na Terytorium Kansas ===
W 1856 Hickok przeniósł się do Terytorium Kansas z zamiarem uprawiania roli. Dwa lata później, jako dziki osadnik na ziemiach Indian plemiona Shawnee, zgłosił do odpowiedniego urzędu 160-akrową (65 ha) działkę w hrabstwie Johnson. Jako jeden z sześciu osadników stracił ją w 1859 na rzecz Indianina z plemiona Huronów (Wyandot), Samuela McCullocha, na mocy traktatu Stanów Zjednoczonych z 1842 z Huronami, umożliwiającego niektórym wpływowym członkom tego plemienia objęcie 640-akrowych działek na "terytorium indiańskim" na zachód od rzeki Missisipi. 22 marca 1858, w wieku niespełna 21 lat, Hickok został wybrany na jednego z czterech pierwszych konstabli nowo utworzonej w okolicy wsi Monticello.
Pozbawiony ziemi, zatrudnił się jako woźnica w firmie przewozowej "Russell, Waddell & Majors". Rok później odesłano go do położonej w Nebrasce Rock Creek Station, którą jego firma odkupiła właśnie od Davida McCanlesa, by w czasie rekonwalescencji pracował jako stajenny.
12 lipca 1861 Hickok był obecny przy strzelaninie, która miała miejsce, gdy McCanles, jego 12-letni syn i dwaj pracownicy przybyli do stacji Rock Creek, domagając się jej zwrotu. Z wnętrza stacji, w której znajdował się Hickok oraz kierownik stacji Horace Wellman z żoną Jane, padł strzał, w wyniku którego zginął McCanles. Następnie uśmiercono jego dorosłych towarzyszy: jednego strzałem ze strzelby, drugiego motyką. W następstwie tych zdarzeń Hickok, Horace Wellman i nieobecny przy zajściu pracownik J.W. Brink zostali pozwani przez rodzinę McCanlesów i stanęli przed sędzią pokoju T.M. Coulterem, który uniewinnił oskarżonych. Ten głośny epizod znany jest jako "Masakra McCanlesów". Niezależnie od tego, czy Hickok rzeczywiście kogoś wtedy zabił, jest mu to przypisywane, a przerysowana opowieść o jego rzekomym heroicznym odparciu ataku przeważających sił, która ukazała się w czasopiśmie "Harper's", jest początkiem jego legendy..


=== Rola w wojnie secesyjnej ===
12 kwietnia 1861 wybuchła wojna secesyjna. Hickok wstąpił do armii Unii na początku sierpnia 1861. Służył na zachodzie, głównie w stanach Kansas i Missouri. 10 sierpnia 1861 uczestniczył w przegranej bitwie nad Wilson's Creek blisko Springield, kiedy to stracił życie dowodzący oddziałem 5500 żołnierzy generał Unii Nathaniel Lyon. Sam Hickok został niemal trafiony pociskiem artyleryjskim pod ostrzałem wojsk Konfederacji.
Podczas wojny Hickok służył kolejno jako woźnica, policjant federalny i zwiadowca. Jego reputacja doświadczonego zwiadowcy utrwaliła się podczas służby na kresach przeciwko Indianom Dakota. Generał brygadier John B. Sanborn, który mianował Hickoka wpierw policjantem, a następnie zwiadowcą, wspominał go po 20 latach następująco:
W czasie wojny secesyjnej Hickok służył z innymi zwiadowcami: "Buffalo Billem" Codym, Robertem Denbowem i Davidem L. Paynem. Między mężczyznami zawiązała się przyjaźń, która miała trwać wiele lat.


=== Po wojnie ===
Po wojnie Hickok nadal pracował dla armii jako zwiadowca, przez jakiś czas był też zatrudniony przez władze federalne jako egzekutor prawa.
We wrześniu 1865 kandydował na szeryfa Springfield, ale przegrał z Charlesem C. Mossem. Kilka miesięcy później pracował jako detektyw w Forcie Riley w Kansas, dokąd sprowadził go jego były naczelnik wojskowy, kwatermistrz R.B. Owen. Do 1867 praca Hickoka polegała na wypadach w teren z Fortu Riley, przede wszystkim w celu ścigania złodziei mułów. Następnie od maja do sierpnia służył jako zwiadowca 7. pułku kawalerii Armii Stanów Zjednoczonych, po czym został zatrudniony przez władze federalne jako egzekutor prawa. Obowiązki te pełnił z przerwami do 1870. W lipcu 1867 kandydował na szeryfa nowo utworzonego kansaskiego miasta Ellsworth, lecz wycofał się przed zakończeniem głosowania. W listopadzie kandydował raz jeszcze, tym razem na szeryfa całego hrabstwa Ellsworth. W sumie uzyskał 155 głosów w granicach miasta, więcej niż ktokolwiek inny, przegrał jednak z byłym wojskowym E.W. Kingsburym na skutek braku poparcia poza miastem. W sierpniu 1869 radni hrabstwa Ellis specjalnie zorganizowali wybory w mieście Hays. Na tymczasowego szeryfa Hickok został wybrany 23 sierpnia 1869, a 2 listopada 1869 – na stałego. Później był szeryfem w mieście Abilene, stanowiącym największe w Kansas centrum spędu bydła. Radni tego miasta zatrudnili go w tym charakterze w 1871, od 15 kwietnia do 13 grudnia. To w tym okresie Dziki Bill miał wnieść największy wkład w utrzymanie prawa i porządku.
Potem Hickok został zawodowym hazardzistą.
Sławę przyniosły mu dwa wywiady z 1867. Pierwszy – udzielony pułkownikowi George'owi W. Nicholsowi, przeredagowany przez Nicholsa lub redakcję tak, że stanowił ilustrowany drzeworytami felieton, ukazał się pod tytułem Wild Bill jako cover story lutowego numeru "Harper's New Monthly Magazine". Drugiego udzielił młodemu walijskiemu reporterowi "Weekly Missouri Democrat", Henry'emu Mortonowi Stanleyowi, późniejszemu badaczowi Afryki. Wywiad ze Stanleyem opublikowano 16 kwietnia 1867. Stanley napisał:


=== W roli aktora ===

Pod koniec sierpnia 1872 Hickok po raz pierwszy udał się na Wschód, do kanadyjskiego Niagara Falls, gdyż pułkownik Sidney Barrett namówił go do wzięcia udziału w sztuce teatralnej własnej produkcji pt. Grand Buffalo Hunt. Wystawiono ją na specjalnej, położonej w parku scenie dla 50 tys. widzów. Hickok wystąpił jako narrator i konferansjer. Przedstawienie to nie przyniosło oczekiwanego dochodu, pomimo że obecność Dzikiego Billa we własnej osobie przyciągnęła liczną publiczność. Z tego powodu Hickok zdecydował się powrócić na obrzeża Zachodu i zamieszkał w Springfield w stanie Missouri. Zaniechał dalszego udziału w przedstawieniach do czasu występów w miastach Wschodu wraz z Cody's Combination; miały one miejsce w sezonie teatralnym 1873-74, a przekonał go do nich namową i ofertą sowitej zapłaty "Buffalo Bill" Cody.
Podczas tournée z Cody's Combination Hickok zdał sobie sprawę, być może po raz pierwszy, że stanowi żywą legendę. Nie przypadło mu to do gustu, w szczególności za sprawą związanych z tym stanem rzeczy parodii, zafałszowań i zwykłych wygłupów na scenie. Czuł się skrępowany w czasie występów; 12 marca 1874 w Rochester porzucił więc aktorstwo i udał się na Zachód, mimo że Cody i Teksas Jack Omohundro starali się go powstrzymać. Na pożegnanie Hickock otrzymał po 500 dolarów od każdego z nich oraz parę rewolwerów Smith & Wesson modelu American, kaliber 44.
Buffalo Bill wspominał niekończące się kłopoty z Dzikim Billem jako aktorem:


=== W roli rewolwerowca, ponownie zwiadowcy i szeryfa ===
W sposób nietypowy dla Hickoka, który prawie zawsze uśmiercał przeciwników w trakcie pełnienia obowiązków służbowych, jego pierwszy pojedynek jako rewolwerowca dotyczył prywatnego zatargu z osobnikiem, z którym się wcześniej przyjaźnił; był to były żołnierz armii konfederackiej, Davis K. Tutt; Hickok spotkał go na początku 1865 w missourskim Springfield. Po pewnym czasie doszło między nimi do kłótni, gdy Tutt upokorzył publicznie Hickoka, zagarniając ze stołu karcianego jego pamiątkowy zegarek jako zastaw za rzekomo niespłacony dług w wysokości 35 dolarów, który Hickok miał zaciągnąć, kupując od niego konia. Hickok oznajmił wtedy, że winien jest Tuttowi jedynie 25 dolarów, na co posiada dowód na piśmie. Ostrzegł Tutta, że zastrzeli go, jeśli ten będzie się pokazywać publicznie z jego zegarkiem. Tutt, którego wzburzyła ta wypowiedź, następnego dnia (21 lipca 1865) ostentacyjnie spacerował z wywieszonym zegarkiem po głównym placu miasta. Hickok wyszedł mu wtedy naprzeciw i stanąwszy w odległości 75 stóp (ok. 23 m) od niego, ostrzegł go ponownie. Według świadków to Tutt jako pierwszy wyciągnął rewolwer. Obaj przeciwnicy oddali strzał niemal jednocześnie. Tutt strzelił niecelnie, natomiast szybki i celny strzał Hickoka uśmiercił przeciwnika, ustawionego bokiem do niego – przyczyną śmierci było rozerwanie tętnic w piersi Tutta i utrata krwi. Kula Hickoka przeszyła jego tors, wyrządzając przy tym większe szkody, niż gdyby Tutt zachował postawę bez uniku i przestrzelina byłaby krótsza.
Był to klasyczny pojedynek rewolwerowy, w którym dwaj rewolwerowcy ustawiają się nieruchomo na pustym placu w dużej odległości i strzelają do siebie jednocześnie. Dopiero późniejsze relacje o charakterze fabularnym, przede wszystkim filmowe westerny, stworzyły obraz tego rodzaju pojedynków jako typowy dla "Dzikiego Zachodu", jednak spośród znanych rewolwerowców tylko Dziki Bill rzeczywiście uczestniczył w pojedynku. Hickok został uniewinniony przez sąd z ławą przysięgłych. Według Williama Elseya Connelleya, autora książki z 1933 o Hickoku, komentatorzy byli zgodni, że jak na czasy i kodeks obyczajów obowiązujący na Dzikim Zachodzie, Hickok zachował się z umiarem, dając Tuttowi szereg możliwości wycofania się z konfliktu. Jednak dzisiejszy biograf Hickoka, Joseph G. Rosa, wskazuje na niedawno ujawnione dokumenty, po części potwierdzające tradycyjny opis pojedynku, reakcję w Springfield i tło samego zatargu, po części zaś zaprzeczające tym doniesieniom.
W tym czasie prowadzone były walki z Indianami Dakota, więc Hickok ponownie wystąpił w roli zwiadowcy, służąc tym razem u boku George'a A. Custera i jego 7. pułku kawalerii. Custer uważał Dzikiego Billa za "wybitnego zwiadowcę", wówczas "najsłynniejszego na Prerii".
W 1869, jako szeryf miasta Hays, już w pierwszym miesiącu zabił tam dwóch ludzi w walkach na rewolwery. Jednym był "groźny morderca z Missouri", niejaki Bill Mulvey, który pierwszy rozpoczął strzelaninę, publicznie zobowiązując się zabić szeryfa Hickoka. Naoczny świadek Miguel Otero wspominał, że Hickok popatrzył jakby poza plecy Mulveya i krzyknął: "Nie strzelajcie mu w plecy, on jest pijany!", czym tak rozproszył uwagę swojego konnego przeciwnika, składającego się do strzału ze strzelbą w ręku, że tamten nie potrafił się skutecznie obronić. Drugim był kowboj Samuel Strawhun, który wyciągnął na Hickoka rewolwer, gdy ten wkroczył do saloonu, gdzie pijany Strawhun siał zamęt.
17 lipca 1870, również w Hays, Hickok brał udział w walce na rewolwery z dwoma rozpasanymi żołnierzami 7. pułku kawalerii, raniąc obydwu, w tym jednego śmiertelnie. Nie udało mu się uzyskać reelekcji, ale 15 kwietnia 1871 został szeryfem kansaskiego miasta Abilene, obejmując stanowisko Toma "Bear River" Smitha, który został zabity 2 listopada 1870.
5 października 1871 w Abilene Hickok jako szeryf wdał się w spór z Philem Coe'em, hazardzistą z Teksasu i właścicielem saloonu, co w konsekwencji doprowadziło do strzelaniny. Coe był partnerem biznesowym rewolwerowca Bena Thompsona, z którym wspólnie prowadził "Bulls Head Saloon". Hickok starał się uspokoić tłum ponad 50 pijanych i uzbrojonych przyjezdnych Teksańczyków, świętujących zakończenie sezonowego spędu bydła. Teksańczycy, zmora miasta w czasie spędu, byli niechętni Hickokowi nie tylko jako przedstawicielowi prawa, lecz także jako "jankesowi", który walczył po "złej" stronie podczas wojny secesyjnej. Jako szeryf, Hickok, jego zastrzelony poprzednik i wszyscy poprzedni szeryfowie Abilene byli zatrudniani właśnie do utrzymywania Teksańczyków w ryzach. W tej sytuacji, już i tak niebezpiecznej dla szeryfa, Coe oddał dwa strzały. Wtedy Hickok postanowił go aresztować za strzelanie w granicach miasta. Coe, z rewolwerem w dłoni, wyjaśnił, że strzelał do bezdomnego psa, nagle wyciągnął drugi rewolwer i oddał dwa strzały w stronę Hickoka, przedziurawiając płaszcz szeryfa i trafiając w podłogę między jego nogami. Hickok w mgnieniu oka wyciągnął oba swoje rewolwery i strzelił Coe'owi dwukrotnie w brzuch (Coe zmarł 3 dni później).
W tej samej chwili pojawił się na linii wymiany strzałów między nimi tymczasowy policjant, Mike Williams, wymachujący rewolwerem. Williams był bliskim przyjacielem Hickoka i przyjezdnym barmanem z Kansas City. Dorabiał lokalnie jako ochraniacz Novelty Theatre w Abilene. Miał wyjechać z miasta tego samego wieczoru i powrócić do żony w Kansas City. Hickok instynktownie strzelił, zabijając go na miejscu. Policjanci nie nosili wtedy mundurów, ubierali się jak każdy inny obywatel. Hickok słynął z szybkiego refleksu, jednak nie sprostał zadaniu. Ta tragedia prześladowała go do końca życia. Był to jego ostatni pojedynek. Podobno Hickok płakał, kładąc ciało swojego przyjaciela na stole biliardowym. Zapłacił za pogrzeb i pojechał do jego żony, aby jej opowiedzieć, co się stało.
Miesiąc później Hickok zapobiegł wendecie piątki Teksańczyków, przechwytując ich w Topeka. Gdy pociąg przybył na stację, Hickok czekał z obu rewolwerami w rękach, zmuszając ich do pozostania w wagonie i odjechania bez wysiadki. Prasa miejscowa pochwaliła tę akcję i oceniła pozytywnie jego sposób utrzymywania prawa i porządku w Abilene. Jednak 13 grudnia 1871 Hickok i jego zastępcy stracili stanowiska za postanowieniem rady miasta Abilene. Sezonowy spęd bydła był zakończony, następnego wtedy nie planowano, co oznaczało koniec zapotrzebowania na drogiego szeryfa-rewolwerowca. Z drugiej strony niemiecki naukowiec Rainer Eisfeld uważa, że Hickok został zwolniony bez słowa podziękowania ze strony radnych i przytacza cytat Stuarta Henry'ego, brata burmistrza, krytykujący „morderczy” styl szeryfowania w wykonaniu Hickoka. Abilene podobno zatrudniło następnego lata innego szeryfa, aczkolwiek północny terminus spędu teksańskiego bydła już w sezonie 1872 przeniósł się do Ellsworth. Kilkanaście lat później, po nastaniu w międzyczasie dekady świetności dla Dodge City jako nowej „stolicy kowbojów”, parlament stanowy Kansas zabronił wstępu na całym swoim terytorium teksańskim stadom z powodu przywleczenia pasożyta bydlęcego, kładąc tym samym kres erze kowbojów w Kansas, na rzecz intensywnej uprawy pszenicy, królującej tam do dziś.


=== Małżeństwo ===

Po długim okresie sprawowania funkcji szeryfa, utrzymywania się z hazardu, po próbach aktorskich i karierze zwiadowcy, u Hickoka pojawiły się problemy zdrowotne. W 1876 lekarz, Dr. Joshua Thorne z Kansas City, Missouri, stwierdził u Hickoka jaskrę. Obecne opinie lekarskie zgodnie stawiają inną diagnozę: przypadek ówcześnie nagminnej jaglicy. Pogorszenie wzroku zmusiło Hickoka do wycofania się z zarobkowego udziału w pokazach strzeleckich.
Być może, aby ratować się przed niedostatkiem, 5 marca 1876 w Cheyenne Hickok ożenił się z Agnes Thatcher Lake, 50-letnią wdową po właścicielu cyrku. Biograf Joseph G. Rosa nie znalazł żadnej jednoznacznej przyczyny jego decyzji o ślubie. Para poznała się 5 lat wcześniej i podobno Agnes zakochała się w Hickoku. On z kolei prowadził z nią korespondencję przez te wszystkie lata. Para odbyła podróż poślubną do Saint Louis i rodzinnego miasta Agnes – Cincinnati.
Hickok wkrótce pozostawił swą nową żonę w Cheyenne, choć nie zerwał z nią kontaktów, pisując listy. Teksty dwóch listów są znane, ale wiadomo, że było ich więcej. Ruszył szukać szczęścia na złotonośnych obszarach Black Hills, położonych w dzisiejszym stanie Dakota Południowa. Podróż z Cheyenne do Deadwood w sercu Black Hills odbył jako pasażer konwoju wozów, co zajęło dwa tygodnie, które wspomina jeden z jego towarzyszy podróży, White Eye Anderson, opisującego także ich życie na miejscu.


=== Śmierć ===
2 sierpnia 1876 w Deadwood (Terytorium Dakoty) Dziki Bill Hickok zginął od jednej kuli, która została wystrzelona z bliska przez Jacka McCalla w trakcie gry w pokera w saloonie "Nuttall & Mann's No. 10".
Historyk Joseph G. Rosa tak opisał szczegóły zabójstwa Hickoka i relacje świadków:
Istnieją relacje o dwóch strzałach oddanych przez McCalla. Joseph G. Rosa pisze jednak wyraźnie o tylko jednym strzale:
Powszechnie wiadomo było, że Hickok nigdy nie usiadł do gry, jeśli nie miał ściany za swymi plecami. Wychodząca w Deadwood gazeta Black Hills Pioneer 10 sierpnia 1876 podała: "Z bliżej nieznanych powodów nie siedział tyłem do ściany. Było to od lat jego niewzruszoną zasadą, w swej karierze bowiem dorobił się długiej listy wrogów, którzy byli gotowi zastrzelić go przy pierwszej okazji". W tym jednak wypadku Hickokowi odmówił ustąpienia miejsca pod ścianą inny gracz, więc Hickok musiał zająć miejsce na krześle stojącym tyłem do drzwi i baru.


== Losy zabójcy ==

McCall zbiegł z saloonu, kierując swój rewolwer w stronę każdego, kto próbował się doń zbliżyć. Próbował wskoczyć na konia, ale siodło spadło (właściciel konia poluźnił popręg z powodu gorąca). Pobiegł więc do pobliskiego sklepu, gdzie został aresztowany i umieszczony pod strażą w oczekiwaniu na proces.
Przed sądem doraźnym w Deadwood (złożonym naprędce z miejscowych górników i przedsiębiorców) McCall tłumaczył się, iż była to zemsta, bo Hickok zabił wcześniej jego brata. Został wobec powyższego uniewinniony. Znacznie później okazało się, że McCall nie miał w ogóle brata. Dokładne powody zabójstwa nigdy nie zostały do końca wyjaśnione, aczkolwiek od początku podejrzewano, że McCall działał na czyjeś zlecenie.
Terytorium Dakoty, przynajmniej tę jego część, gdzie leżą Black Hills i Deadwood, Stany Zjednoczone przekazały formalnie plemieniu Dakotów traktatem z 1868, wobec czego jakiekolwiek przeprowadzane przewody sądowe tam uznano za nielegalne.
Uwolniony McCall wyniósł się z Black Hills do Laramie, po tym gdy inny rewolwerowiec, California Joe (Moses E. Milner), zasugerował mu, iż być może "miejscowe powietrze mu nie sprzyja". Pułkownik George May, zbulwersowany werdyktem uniewinniającym zabójcę, podążył w jego ślady do Laramie. Tam usłyszał publiczne przechwałki McCalla o tym, że udało mu się bezkarnie zabić w otwartym pojedynku Hickoka. May uzyskał nakaz i 29 sierpnia 1876 zastępca szeryfa w służbie U.S. Marshal, Saint Andre Durand Balcombe, aresztował McCalla. Po procedurze wstępnej McCall został przeniesiony do Yankton jako oskarżony o morderstwo. Jednak nie dane było Mayowi doprowadzenie sprawy do końca, zachorował bowiem nagle i zmarł pod koniec listopada.
Ponowny, tym razem uznany sąd nad McCallem rozpoczął się w Yankton 1 grudnia 1876 i zakończył wieczorem 6 grudnia. Obecny był brat Hickoka, Lorenzo Butler Hickok. Pozwolono mu na wizytę w celi więziennej McCalla, gdzie dowiedział się z ust winnego, że McCallowi zapłacono za zamordowanie jego brata. Wielu świadków zeznawało za i przeciw. Ostatecznie dowody uznano jednak za niezbite i McCall został skazany na śmierć 3 stycznia 1877. Następnie wielokrotnie próbowano wyrok zawiesić czy zredukować, czemu ostro sprzeciwiał się prokurator William Pound:
Wyrok na McCallu za morderstwo Dzikiego Billa Hickoka potwierdzono i wykonano przez powieszenie w Yankton 1 marca 1877. Była to pierwsza egzekucja po wyroku prawnym, zapadłym na Terytorium Dakoty.


== Pogrzeb i perypetie pośmiertne ==

Charlie Utter, przyjaciel i towarzysz Hickoka, zabrał jego ciało z kostnicy i zamieścił w miejscowej gazecie następujące ogłoszenie:
Niemal całe miasto brało udział w uroczystości, a na grobie Hickoka umieszczono drewnianą tabliczkę z napisem:
Dziki Bill Hickok został pochowany na cmentarzu Ingelside w Deadwood, pierwszym miejscu pochówków w tej osadzie. Mały cmentarz został zapełniony, a że leżał na południe od centrum, na terenie, który można było wykorzystać pod budowę domów dla nowych przybyszów, wszystkie ciała zostały w latach 1879-1880 ekshumowane i przeniesione na leżący na szczycie pobliskiego wzgórza cmentarz Mt. Moriah. Dzięki staraniom i całkowitemu pokryciu kosztów przez Charliego Uttera, Hickok był jednym z pierwszych pochowanych na nowym miejscu, pod nowym, marmurowym nagrobkiem.
Hickok leży obecnie w liczącej 3 m2 kwaterze na cmentarzu Mt. Moriah. Kwatera otoczona jest żelaznym płotem zbudowanym w 1904, a obok zwykle powiewa amerykańska flaga. Nad grobem wznoszono już szereg pomników, niszczonych przez łowców pamiątek. Ostatni, realistyczne popiersie w brązie, odzwierciedla oryginalny kamienny pomnik dłuta Riordana. Postawiono go 2 sierpnia 2002 w rocznicę śmierci Dzikiego Billa.
Zgodnie z jej ostatnim życzeniem, w kwaterze obok Dzikiego Billa pochowana została Martha Jane Cannary, bardziej znana jako rewolwerowiec Calamity Jane, zmarła 1 sierpnia 1903. Potato Creek Johnny (John Perrett), lokalna miniaturowa sława z przełomu XIX i XX wieku (Johnny miał zaledwie 4 stopy 3 cale wzrostu, 129,5 cm), spoczywa zaraz obok.


== Mity i legendy ==


=== Ręka umarlaka ===

W chwili śmierci Hickok rzekomo trzymał w dłoni parę asów i parę ósemek, wszystkie czarne, i waleta lub damę karo (czerwoną). Od tego czasu taki układ kart nazywany jest "ręką umarlaka".
Mimo wielu prób nie udało się dojść do tego, jakie karty faktycznie Dziki Bill trzymał w ręku w chwili śmierci. Znacznie później powstała legenda o "ręce umarlaka" składającej się z pary czarnych (pik i trefl) asów i pary czarnych (pik i trefl) ósemek. Piąta karta (co do której nie ma zgodności) miała być waletem lub damą karo. W każdym wypadku – o ile działo się to przed wymianą – posiadacz takiego układu ma szanse na otrzymanie przy wymianie trzeciego asa lub trzeciej ósemki, co z dwóch par tworzyłoby wysoko notowanego fula. Jeśli natomiast było już po wymianie, zestaw nie miał większej wartości.
Przesądy związane z "ręką umarlaka" wywołała plotka, która pojawiła się po śmierci Hickoka, jakoby miał kilkakrotnie napomykać, że Deadwood to jego ostatni przystanek. W ostatnim liście do swojej nowej żony, z 1 sierpnia 1876, jedynym zachowanym z jego pobytu w Deadwood, Hickok napisał:


=== Walka z niedźwiedzicą ===
Jeszcze przed karierą rewolwerowca, Hickok miał zostać poważnie poranionym przez niedźwiedzicę z młodymi, na którą miał się natknąć, gdy prowadził powóz. Według relacji prasowej zeskoczył wtedy z powozu i zbliżył się do zwierzęcia, starając się je przegonić, ono jednak nie ustąpiło. Miał zabić je nożem, po bezskutecznym wyczerpaniu amunicji w rewolwerze. Według biografa Josepha G. Rosy opis tej walki jest typową dla tamtych czasów fikcją prasową o bohaterskich pojedynkach malowniczych postaci Dzikiego Zachodu z dzikimi zwierzętami (np. zmagania zwiadowcy Kit Carsona z dzikim niedźwiedziem grizzly czy przyjaciela Hickoka, California Joe, z pumą). Legendy te były traktowane przez prawdziwych "kresowców" jako swojego rodzaju żart.


=== Masakra McCanlesów ===
Mit, że nikt z "gangu McCanlesa" nie był uzbrojony, został obalony. McCanles był pierwszym człowiekiem, którego Hickok rzekomo zabił, ale kto z wnętrza domu oddał strzał, który uśmiercił McCanlesa: Hickok czy Wellman, pozostaje nierozstrzygnięte do dziś.


=== Mit Dzikiego Billa z Harper's New Monthly Magazine ===

W 1867 w lutowym numerze Harper's New Monthly Magazine ukazał się felieton "Wild Bill", napisany przez pułkownika George'a W. Nicholsa, na podstawie wywiadu udzielonego mu przez Hickoka, zdobiony drzeworytami, wykonanymi przez artystów, którzy Hickoka nigdy nie widzieli (przedruk dostępny w biografii naukowej Hickoka, autorstwa J. G. Rosy). Wynikało z niego, że Hickok własnoręcznie zabił ponad stu ludzi oraz dokonał wielu bohaterskich czynów. Artykuł natychmiast wzbudził kontrowersje w środowisku Hickoka, jako napisany na podstawie niepewnych trzecich źródeł, przesadzony i częściowo zmyślony przez autora lub redakcję. Publikacja ta została po części przedrukowana przez wiele gazet w całym kraju i spopularyzowała postać Hickoka, jednocześnie jednak przyczyniła się prawdopodobnie do porażki Hickoka w wyborach na szeryfa Springfield tamtego roku, a może nawet do jego przedwczesnej śmierci.


=== Wspomnienia bandyty Hardina ===
Bandyta John Wesley Hardin pragnął się zaprzyjaźnić z Hickokiem, kiedy to obaj byli w Abilene w 1871. Hardin miał wtedy już z 7 morderstw na swoim koncie. W swoich wspomnieniach (napisanych w więzieniu i wydanych pośmiertnie w 1895, 9 lat po śmierci Hickoka) Hardin twierdził, że udało mu się rozbroić Hickoka przez użycie triku zwanego "Road agent's spin" ("border roll") podczas próby aresztowania go za posiadanie broni w saloonie, i że Hickok miał go wtedy pod lufami dwóch rewolwerów. Historyjka ta uważana jest powszechnie za zmyśloną lub co najmniej wyolbrzymioną, ponieważ Hardin ujawnił ją wtedy, gdy Hickok nie mógł już odpowiedzieć, a sam Hardin był i jest uważany za samochwałę, kłamcę i psychopatę; na przemian idealizował Hickoka lub utożsamiał się z nim. W liście do żony z 24 czerwca 1888, napisanym z więzienia stanowego w teksańskim Huntsville, Hardin nie wspomina nic podobnego. Natomiast deklaruje, że "odważniejszy człowiek niż Hickok oddechu jeszcze nie tchnął".


=== Hickok a zabijanie ===
Dziki Bill Hickok osobiście uważał przemoc za ostatnią deskę ratunku. Powiedział w 1873: "nigdy w moim życiu nie obraziłem ani mężczyzny, ani kobiety", a po latach wyznał kobiecie w Cheyenne: "To prawda, zabiłem ludzi, ale zawsze kiedy było to absolutnie konieczne w obronie własnej lub w ramach spełniania oficjalnych obowiązków. Nigdy w życiu nie wykorzystałem niecnego podstępu, aby pokonać wroga. Lecz zrozum, także nigdy nie zezwoliłem innemu na to, aby mnie uchwycił na celowniku (miał na swojej łasce).". Charles Gross, księgowy Joe McCoy'a, znający Hickoka dobrze z Abilene, wspominał, że Dziki Bill sam nigdy nie używał słowa "zabiłem", gdy poruszał temat swoich pojedynków rewolwerowca. Raczej mawiał o "strzelaniu" do różnych osobników, dodając przy tym: "Charlie, mam nadzieję, że nigdy nie będziesz musiał strzelić do kogoś, lecz jeżeli zajdzie ku temu potrzeba, strzel mu w brzuch, blisko pępka, być może go nie uśmiercisz, lecz postrzelony dozna szoku, który sparaliżuje jego mózg i ramię do tego stopnia, że będzie po walce."


=== Cywilizowanie Dzikiego Zachodu ===
Pracujący na Dzikim Zachodzie stróże prawa i porządku rzadko podejmowali zagrażające ich życiu ryzyko wyłącznie w ramach obowiązków służbowych. Wielu z nich żyło na marginesie moralno-społecznym, nawet jak na tamte czasy. Ludzie tacy, jak Dziki Bill Hickok czy Wyatt Earp, byli jedynie półprofesjonalistami. W zawodzie szeryfa czy policjanta pracowali tylko dorywczo. Jak inni wokół nich, dorabiali jako hazardziści lub prowadząc saloon czy inną prywatną działalność gospodarczą. Działalność taka, raczej nie do pomyślenia współcześnie, kontrastuje wyraźnie z kompletnym oddaniem i profesjonalizmem lawmana w beletrystyce Dzikiego Zachodu.
Przekonanie, że Dziki Bill Hickok parał się "cywilizowaniem" Dzikiego Zachodu, utarło się w tradycji przez pokolenia, jednak nie ma wskazujących na to przesłanek historycznych. Samo określenie "cywilizator" weszło w użycie w latach 80. XIX wieku, kiedy to termin "rewolwerowiec" był rzadko stosowany; miało ono aurę prawości, sugerującą co najmniej postępowanie na mocy prawa. Niemniej słowo "cywilizator" zastosowano ironicznie w felietonie, który ukazał się kilka lat po śmierci Hickoka. Felietonista napisał wtedy mniej więcej tak: Wygląda na to, że nikomu nie było dane zakwestionować legendy o stróżu prawa i porządku, bohaterze, który "karał łamiących prawo bez ceregieli, nie czekając na ceremonie z udziałem sędziego czy ławników", sam zaś znakomity tenże cywilizator Zachodu był szanowanym obywatelem, chadzał do kościoła i modlił się regularnie z "wdziękiem i precyzją dorównującym jedynie jego niezawodnemu użyciu rewolweru".
Joseph G. Rosa podsumował ten mit następująco:


=== Rzekome włóczęgostwo w Cheyenne ===
Hickok był aresztowany w czerwcu 1875 w Cheyenne za włóczęgostwo, z kilkoma odroczeniami; ostatnie, z 12 czerwca 1876, opatrzono komentarzem, że delikwent już nie żyje i sprawa została umorzona. Czy aresztowanie to było uzasadnione, czy stanowiło prześladowanie głośnego hazardzisty przez miejscowy moralny "establishment", tego nie wiadomo. Odroczenia sugerują, że jeśli trzymał się z dala od tego miasta lub przynajmniej miał zatrudnienie, miasto pozostawiało go w spokoju. Z kolei jego przyjaciele twierdzili, że w ogóle nie było powodu do wniesienia takiego oskarżenia, natomiast inni mieli go za "warchoła". Russell Thorp, który osobiście znał wiele osób z kręgu Hickoka podczas jego nieregularnych wizyt w Cheyenne, zaprzeczył temu całkowicie:


=== Wild Bill & Calamity Jane ===
Calamity Jane twierdziła we wspomnieniach, że to ona była żoną Hickoka i wzięła z nim rozwód, by umożliwić mu poślubienie Agnes Lake, lecz materiały źródłowe z tamtego okresu i relacje osób trzecich, które dobrze znały ich oboje, wskazują, że Dziki Bill i Calamity Jane poznali się dopiero na kilka tygodni przed jego śmiercią.


=== Pseudonimy ===
Jeszcze za jego pobytu na Terytorium Kansas, z powodu długiego nosa i wysuniętej górnej wargi, Hickok był przezywany "Kaczym Dziobem". Dopiero w 1861, po incydencie z McCanlesem, gdy zapuścił wąsy, zaczęto go nazywać (nie bez jego własnego udziału) "Dzikim Billem".
Pierwsza wzmianka o Hickoku jako Dzikim Billu ukazała się w gazecie Weekly Patriot z 27 lipca 1865, w missourskim Springfield. Relacja tej gazety o pojedynku Hickoka z Tuttem określiła Hickoka jako "znanego lepiej w południowo-zachodnim Missouri pod mianem 'Dzikiego Billa'". Od tego czasu renoma Hickoka wykroczyła poza region, a on sam stał się osobistością znaną w całym kraju (a później poza granicami) jako Dziki Bill Hickok.


=== Koń i rewolwery ===
Jednooka klacz Hickoka nosiła miano Black Nell i jest uważana z kolei za jednego ze słynniejszych koni Dzikiego Zachodu; dożyła roku 1869, siedem lat przed morderstwem Dzikiego Billa. Na jej grobie w Kansas City wyryto:
Z drugiej strony, istnieje komentarz w postaci artykułu-opinii w gazecie Patriot z 31 stycznia 1867, że Black Nell była w istocie rzeczy ogierem, którego Hickok zdobył dopiero w 1863 jako łup wojenny po zabiciu jeźdźca Konfederacji, uiściwszy należytą opłatę w sumie 225 dolarów skarbowi państwa, i że rozmaite romantyczne opisy i rzekome sztuczki przypisywane koniowi i Hickokowi – są wyssane z palca, na potrzeby wspomnianego artykułu w Harper's z lutego 1867.
Historycznie wiadomo, że zwiadowcy w polu z czasów wojen z Indianami Dakotami ze względów technicznych woleli brać pod siodło prozaiczne muły niż konie, jak to rzeczowo wyjaśnił w zachowanym wspomnieniu generał George A. Custer.
Co do uzbrojenia osobistego, Dziki Bill Hickok posiadał dwa posrebrzane rewolwery Colta, modelu 1851 Navy, z charakterystycznym uchwytem wykonanym z jasnej kości słoniowej. Być może w hołdzie Hickokowi, podobną parę zamówił sobie późniejszy amerykański generał George S. Patton, jeszcze jako porucznik, i nosił je razem, podobnie jak Hickok, przez całą swoją karierę, tyle że modelu 1873 Colt Peacemaker.
Mitem jest, że ta para coltów jest jedyną krótką bronią palną, której Hickok używał. Jak już wspomniano, otrzymywał w prezencie coraz to nowsze rewolwery, jak to miało miejsce w przypadku nowoczesnej pary Smith & Wesson "American", kaliber .44, w 1874 – podarunek Buffalo Billa Cody'ego i Teksas Jacka Omohundro, na pożegnanie z teatrem i jak się okazało ze Wschodem. Faktem jest, że otrzymywał broń z innych źródeł, wygrywając rewolwery w karty, kupując je czy zdobywając jako łup wojenny. Zdarzało się, że przyznawano mu broń w uznaniu za zasługi (czy usługi) czy za wygranie pokazu strzeleckiego.
Jego rewolwery były bronią kapiszonową na proch czarny, kaliber .36, o stosunkowo niskiej sile rażenia z bliska, aczkolwiek bardzo celną w rękach profesjonalisty. Hickok przed nadchodzącym pojedynkiem podobno wybierał bardziej prozaicznie wyglądający model Colt Dragoon, rewolwer o większym kalibrze .44. Być może był on mniej celny, lecz za to bardziej zabójczy, szczególnie z bliska. Nie jest mitem, że Hickok bardzo dbał o swoje "wyposażenie techniczne", a także o swój image rewolwerowca, posługując się tymi atutami z ogromną skutecznością.


== Nawiązania ==
Legendę Hickoka rozpowszechniły w Stanach Zjednoczonych popularne powieści sensacyjne, ukazujące go jako typowego stróża prawa i porządku na Dzikim Zachodzie. Choć już w latach 20. XX wieku historiografia podjęła rewizję tej legendy, do dziś jeszcze w Stanach Zjednoczonych i na całym świecie beletrystyka, film i telewizja niejednokrotnie przedstawiają mijający się z prawdą obraz Hickoka.
Jeszcze za życia Hickoka jego przygody weszły do kanonu "mitologii" Dzikiego Zachodu, po części za sprawą jego własnych wypowiedzi i upiększeń w dwóch pierwszych udzielonych przez niego wywiadach, po części na skutek sensacyjnych relacji, stworzonych dla zaspokojenia mody na folklor Dzikiego Zachodu w "cywilizowanych" wschodnich regionach Stanów Zjednoczonych. Żadna inna słynna osobistość Zachodu (być może z wyjątkiem Wyatta Earpa) nie stała się tak głośna i kontrowersyjna. Nawet recepcja osoby "Buffalo Billa" Cody'ego, który przez lata był przedmiotem sporów naukowych, nie była tak burzliwa, mimo że wędrujące widowisko Cody'ego, Wild West Exhibition, przyniosło mu jeszcze za życia rozgłos na skalę światową i uczyniło nawet szerzej znanym od Hickoka.
Legenda Hickoka wzrasta wraz z pojawianiem się nowych filmów, seriali telewizyjnych czy powieści, operujących w szczególności motywem "ręki umarlaka" i specyfiką okoliczności jego śmierci w miejscowości o symbolicznej nazwie Deadwood.
W 1953 prezydent Stanów Zjednoczonych Dwight D. Eisenhower publicznie nawiązał do, obecnego także w jego własnym życiu, etosu Hickoka w kulturze amerykańskiej:


=== W beletrystyce ===
Richard Matheson: The Memoirs of Wild Bill Hickok, 1996, wydawnictwo Jove Books, ISBN 0-515-11780-3
Pete Dexter: Deadwood, 1969, ISBN 978-1-299-07097-4
Randy Lee Eickoff: And Not To Yield: A Novel Of The Life And Times Of Wild Bill Hickok, wydawnictwo Forge, 2005, ISBN 0-8125-6776-5, ISBN 978-0-8125-6776-2
Richard Sale: The White Buffalo, wydawnictwo Simon and Schuster, 1975, ISBN 0-671-22072-1, ISBN 978-0-671-22072-3
Thomas Berger: Little Big Man, 1969, ISBN 978-1-131-20579-3,
Thomas Berger: The Return of Little Big Man, 1999, wydawnictwo Havill Press, ISBN 1-86046-600-1, ISBN 978-1-86046-600-7
J.T. Edson: Under the Stars and Bars, 1987, wydawnictwo Berkley Publishing Group, ISBN 0-425-09782-X, ISBN 978-0-425-09782-3


=== W telewizji ===
1951-1958 – Guy Madison w serialu The Adventures of Wild Bill Hickok.
1989-1992 – Josh Brolin w serialu The Young Riders.
2004 – Keith Carradine w serialu HBO Deadwood.


=== W filmie ===
W filmach w rolę Hickoka wcielili się między innymi:
William S. Hart w 1923 w filmie Dziki Bill Hickok (tyt. ang. Wild Bill Hickok), reżyseria: Clifford Smith.
Gary Cooper w 1936 w filmie Niezwyciężony Bill (tyt. ang. The Plainsman), z Jean Arthur jako Calamity Jane, reżyseria: Cecil B. DeMille.
Gordon Elliott (a.k.a "Wild Bill Elliott") w 1938 w serialu filmowym The Great Adventures of Wild Bill Hickok, reżyseria: Sam Nelson, Mack V. Wright
Roy Rogers w 1940 w filmie Young Bill Hickok, reżyseria: Joseph Kane.
Howard Keel w 1953 w filmie Calamity Jane.
Robert Culp w 1963 w filmie The Raiders, reżyseria: Hershel Daugherty.
Don Murray w 1966 w filmie Nieustraszony Bill (tyt. ang. The Plainsman), reżyseria: David Lowell Rich
Jeff Corey w 1970 w filmie w filmie Mały Wielki Człowiek, reżyseria: Arthur Penn.
Charles Bronson w 1977 w filmie Biały Bizon (tyt. ang. The White Buffalo), reżyseria: J. Lee Thompson.
Richard Farnsworth w 1981 w filmie Legenda o samotnym jeźdźcu (tyt. ang. The Legend of the Lone Rider), reżyseria: William A. Fraker.
Jeff Bridges w 1995 w filmie Dziki Bill, reżyseria: Walter Hill.
Sam Shepard w 1999 w filmie telewizyjnym Przedsionek piekła (ang. tyt. Purgatory), produkcji kanału Turner Network Television (TNT w USA), reżyseria Uli Edel


== Przypisy ==


== Bibliografia ==
Joseph G. Rosa: Wild Bill Hickok: The Man and His Myth. Lawrence, Kansas 66049: University Press of Kansas, 1996, s. 1-276, wszystkie. F594.H62R68R68 1996 (Library of Congress); 978'.02'092-dc20 (Dewey). ISBN 0-7006-0773-0. OCLC 95-54015. (ang.)
Roger D. McGrath. Review: (untitled), Reviewed work(s): Wild Bill Hickok: The Man and His Myth by Joseph G. Rosa. „The Pacific Historical Review”. November 1997, Vol. 66, No. 4 (recenzja naukowa), s. 599-601, 1997 (ang.). Cytat: "There is probably nobody alive who knows more about Wild Bill Hickok than Joe Rosa.". 
Rainer Eisfeld (Universität Osnabrück, Niemcy). Myths and Realities of Frontier Violence: A Look at the Gunfighter Saga. „Journal of Criminal Justice and Popular Culture”. 3(5), s. 106-122, 1995 (ang.). Cytat: "Two years later in Abilene, the City Council dismissed him without a word of thanks.". 
Western Literature Association (U.S.), J. Golden Taylor, Thomas J. Lyon: A Literary history of the American West. Fort Worth, Teksas: Texas Christian University Press, 1987, s. 1-1353 (pełen text 1. wydania powielony na stronie Texas Christian University plikiem PDF, 1423 stron). ISBN 087565021X, ISBN 978-0-87565-021-0. (ang.)
William Elsey Connelley: Wild Bill and His Era: The Life & Adventures of James Butler Hickok. Press of the Pioneers (zapis cyfrowy ze zbioru biblioteki University of California, Berkeley), 1933. ISBN 1432564080 ISBN 978-1-4325-6408-7 (oba ISBN odnoszą się do wznowienia nakładem wydawnictwa Kessinger Publishing z 2007 z zaznaczeniem współautorstwa: "contributor Charles Moreau Harger"). (ang.)
James Butler "Wild Bill" Hickok (ang.). W: Find A Grave [on-line]. [dostęp 2008-07-19].
Steven Lubet: "Slap Leather! Legal Culture, Wild Bill Hickok, and the Gunslinger Myth", UCLA Law Review, Volume 48, Number 6 (2001), w internecie jako kolekcja Jamail Center for Legal Research, Tarlton Law Library, University of Texas School of Law, Austin, Teksas, USA, [dostęp=2008-07-19] (ang.)
Joseph Foster Anderson / edited by William B. Secrest: I Buried Hickok, the Memoirs of White Eye Anderson. College Station, Teksas: Creative Publishing Company, 1980, s. 1-251 (wszystkie). ISBN 0932702074, ISBN 978-0-932702-07-4. (ang.)
(wyniki wyszukiwania ciągiem: Wild Bill Hickok) (ang.). W: The Internet Movie Database [on-line]. [dostęp 2008-07-22].


== Linki zewnętrzne ==
Sylwetka Hickoka, autor: Don Collier, ilustrowana fotografiami (ang.)
Kolekcja archiwalna "Wild Bill Hickok" w zbiorach Nebraska State Historical Society (ang.)Whitney Elizabeth Houston (ur. 9 sierpnia 1963 w Newark, zm. 11 lutego 2012 w Beverly Hills) – amerykańska piosenkarka muzyki pop i R&B, aktorka, producentka filmowa, aranżerka, autorka piosenek i była modelka. Według księgi rekordów Guinnessa była najczęściej nagradzaną artystką muzyczną w dziejach. Z powodu "potężnego, przeszywającego pop-gospelowego głosu", nazywana "The Voice" (Głos).
W latach 80. XX wieku była pierwszą afroamerykańską artystką, która regularnie pojawiała się w stacji MTV, w czasach kiedy dominował rock "białych" ludzi. Jej solowy debiutancki album Whitney Houston (1985) został najlepiej sprzedającym się albumem artystki w dziejach. Houston była pierwszą kobietą, która zadebiutowała na pierwszym miejscu na liście Billboard 200 i jej kolejnych siedem singli pojawiło się na 1. miejscu na liście Billboard Hot 100. W latach 90. w Hollywood, wystąpiła w filmie Bodyguard, który odniósł duży sukces kasowy. Ścieżka dźwiękowa do tego filmu stała się najczęściej kupowanym soundtrackiem w dziejach, a singel I Will Always Love You znalazł się na 4. miejscu w zestawieniu najlepiej sprzedających się kobiecych singli w historii (na 3. w zestawieniu wokalistek – zaraz po My Heart Will Go On Céline Dion oraz Tik Tok Keshy), zajmując ostatecznie 16. miejsce na liście najlepiej sprzedających się singli na świecie w zestawieniu wszech czasów (rozszedł się w nakładzie ponad 12 mln egzemplarzy).
Wielki sukces Whitney Houston otworzył drzwi do kariery wielu innym czarnoskórym wokalistkom jak m.in. Beyoncé, Alicia Keys, Janet Jackson czy Anita Baker.
Była jedną z najlepiej sprzedających się gwiazd, podczas ponad 25-letniej kariery jej albumy i single rozeszły się w nakładzie przekraczającym 170 milionów egzemplarzy. RIAA sklasyfikowała artystkę na 4. miejscu najlepiej sprzedających się wokalistek w Stanach Zjednoczonych, gdzie łączna sprzedaż jej albumów przekroczyła 55 milionów egzemplarzy. W 2008 magazyn Billboard umieścił ją na 4. miejscu listy 100 najpopularniejszych artystów. Została także uznana przez magazyn Rolling Stone za jedną ze 100 najlepszych gwiazd muzyki wszech czasów.


== Dzieciństwo i młodość ==
Urodziła się w niebezpiecznej dzielnicy Newark w stanie New Jersey, jako trzecie i najmłodsze dziecko Johna Rusella Houstona (1920–2003) i gospelowej piosenkarki Emily "Cissy" Houston z domu Drinkard (ur. 1933). Wychowywała się w utalentowanej muzycznie rodzinie baptystów, jej kuzynkami były piosenkarki Dionne Warwick i Dee Dee Warwick, a matką chrzestną została Aretha Franklin. W 1967 po zamieszkach rasowych w Newark, rodzina przeniosła się do średniej klasy okolicy w East Orange. Matka Whitney często jeździła w trasy koncertowe m. in. z Elvisem Presleyem i Arethą Franklin, dlatego głównie ojciec zajmował się dziećmi. W szkole ze względu na zbyt jasną karnację była szykanowana i odrzucana przez równieśników. W wieku 11 lat zaczęła iść w ślady matki i została solistką gospel dziecięcego chóru w baptystycznym Kościele Nowej Nadziei w Newark (ang. New Hope Baptist Church). Jej pierwszym solowym występem w kościele był psalm "Guide Me, O Thou Great Jehovah". We wrześniu 1975 roku matka posłała córkę do katolickiej żeńskiej szkoły Mount Saint Dominic Academy w Caldwell (stan New Jersey). Podczas trwania edukacji szkolnej matka dawała jej nauki śpiewu. Rodzice Whitney Houston rozwiedli się, kiedy była nastolatką. Oprócz Cissy Houston, Arethy Franklin i Dionne Warwick, Whitney miała również kontakt z muzyką Chaki Khan, Gladys Knight i Roberty Flack, które wywarły na nią wpływ jako wokalistki.


== Kariera ==


=== Początki muzyczne ===
Od 1976 roku spędzając dużo czasu z matką podczas jej występów w kilku nocnych klubach w Nowym Jorku, pod jej opieką doskonaliła umiejętności wokalne jako członek chórku Cissy Houston.
W 1977, kiedy miała 14 lat, była przedstawiana jako główna wokalistka singla "Life's a Party" grupy Michael Zagera, który zaproponował później pomoc w podpisaniu kontraktu dla młodej piosenkarki, jednak Cissy nie zgodziła się, chcąc by jej córka najpierw skończyła szkołę. W 1979, w wieku 16 lat towarzyszyła wokalnie przy nagrywaniu późniejszego hitu, "I'm Every Woman", piosenkarki Chaki Khan. We wczesnych latach 80. pracowała jako modelka, po tym jak fotograf zobaczył ją w Carnegie Hall śpiewającą z matką. Pojawiała się w magazynie Vogue i stała się pierwszą kolorową kobietą, której zdjęcia ukazały się na okładce magazynu Seventeen. Wystąpiła również w reklamie napoju bezalkoholowego Canada Dry. W tym czasie kontynuowała swoją karierę muzyczną, pracując z takimi producentami jak Michael Bienhorn, Bill Laswell i Martin Bisi przy albumie zatytułowanym One Down, który jest przypisywany grupie Material. Dla tego projektu zaśpiewała balladę Memories, którą Robert Christgau zThe Village Voice określił jako jedną z najwspanialszych ballad, które kiedykolwiek słyszałeś.
Otrzymywała już wcześniej oferty podpisania kontraktów (Michael Zager w 1980 i Elektra Records w 1981). W 1983, Gerry Griffith, A&R przedstawiciel z Arista Records, będąc w nowojorskim klubie nocnym, był pod wrażeniem jej możliwości wokalnych. Przekonał Clive'a Davisa, kierownika wytwórni, by posłuchał śpiewającej Houston. Jemu również spodobał się jej śpiew, więc zaoferował artystce ogólnoświatowy kontrakt, który podpisała, jednak prace nad albumem nie zaczęły się natychmiastowo. Houston musiała najpierw podpisać umowę, która świadczyłaby, że nie była wcześniej związana z żadną inną wytwórnią. Następnie Davis miał wiele trudności ze znalezieniem odpowiedniego materiału dla piosenkarki. Większość producentów odsyłała ją dalej. Houston najpierw nagrała piosenkę "Hold Me" w duecie z Teddym Pendergrassem. Nagranie pojawiło się na jego albumie Love Language. Singel znalazł się na liście Top 5 R&B hit i pojawił się również na debiutanckim albumie Whitney. W 1984 zadebiutowała w telewizji wraz z Davisem w programie The Merv Griffin Show.


=== Debiutancki album ===
Solowy debiutancki album zatytuowany Whitney Houston, ukazał się 14 lutego 1985 roku. Płytę wyprodukowaną przez: Jermaine Jacksona, Naradę Michaela Waldena, Kashifa oraz Michaela Massera, dziennik The New York Times ogłosił jako: "imponującą, skromną muzyczną wizytówkę dla nadzwyczajnego talentu wokalnego". Magazyn Rolling Stone wychwalając talent Whitney, nazywał jej głos jako: "jeden z najbardziej zaskakujących w ciągu ostatnich lat". Po wydaniu pierwszego dance-funkowego singla "Someone For Me", który nie odniósł powodzenia na amerykańskiej i brytyjskiej liście przebojów, płyta sprzedawała się skromnie. Jednak następny singiel, ballada "You Give Good Love" uplasowała się na 3. miejscu listy Billboard Hot 100 oraz na 1. miejscu listy R&B, co w rezultacie sprawiło, że album zaczął się lepiej sprzedawać. Po sukcesie na listach R&B, Clive Davis chciał pokazać Houston szerszej publiczności. Zaczęła pojawiać się w popularnych nocnych programach show, które zazwyczaj nie były otwarte na czarnych wykonawców[potrzebne źródło]. Jazzowo-popowa ballada "Saving All My Love for You" była następnym nagraniem i stała się pierwszą piosenką Whitney, która uplasowała się na 1. miejscu na obu listach – w USA i Wielkiej Brytanii. Uczestniczyła wtedy w ogólnonarodowym tournée piosenkarza Jeffreya Osborne'a. W tym samym czasie, stacja MTV została ostro skrytykowana za niepokazywanie teledysków afroamerykańskich artystów, przy jednoczesnej aprobacie rocka[potrzebne źródło]. Następny singel, "How Will I Know", był na 1. miejscu na liście MTV. W konsekwencji Whitney była pierwszą afroamerykańską piosenkarką, która regularnie pojawiała się w stacji telewizyjnej. W 1986 debiutancka płyta wskoczyła na sam szczyt listy Billboard 200 i została tam przez kolejnych 14 tygodni. Ostatni singel "Greatest Love of All" stał się największym przebojem z tej płyty, utrzymując się na 1. miejscu list przez 3 tygodnie. Houston wyruszyła wtedy na pierwsze tournée The Greatest Love World Tour promujące płytę w Stanach Zjednoczonych, Europie, Japonii i Australii. Album stał się międzynarodowym hitem, sprzedając się w nakładzie 13 mln egzemplarzy w samych Stanach i najczęściej kupowaną płytą debiutancką solowej artystki w historii muzyki. Do dziś, sprzedano około 25 mln kopii na całym świecie.
W 1986 była nominowana do trzech nagród Grammy, a w tym do Album of the Year. Pomimo bycia osobą publiczną, Whitney nie mogła być nominowana w kategorii Best New Artist, wskutek jej wcześniejszych nagrań w duecie z roku 1984. Wygrała jednak Grammy w kategorii Best Female Pop Vocal Performance za piosenkę "Saving All My Love for You". Na tej również gali wykonała tę piosenkę; za to wykonanie otrzymała swoją pierwszą i ostatnią nagrodę Emmy w kategorii Award for Outstanding Individual Performance in a Variety or Music Program. Houston wygrała również siedem American Music Awards i MTV Video Music Awards. Jej debiutancki album znajduje się na liście 500 albumów wszech czasów magazynu Rolling Stone. oraz na liście The Rock & Roll Hall Of Fame's Definitive 200 list. Pojawienie się Whitney Houston na scenie muzycznej jest uważane za jeden z 25 kamieni milowych w ciągu ostatnich 25 lat według USA Today.


=== Whitney ===
Drugi album studyjny Houston zatytułowany po prostu Whitney, został wydany w czerwcu 1987 roku. Tak samo jak przy poprzednim albumie, nad płytą pracowali Masser, Kashif i Walden, a także Jellybean Benitez. Wielu krytyków zarzucało Whitney fakt dużego podobieństwa materiału między pierwszą a drugą płytą, wskazując na "brak artystycznego rozwoju"[potrzebne źródło]. Magazn Rolling Stone uznał że: "wąski kanał, przez który prowadzony jest ten talent, zawiedzie pokładane nadzieje". Mimo to, stał się pierwszym albumem solowej artystki w historii, który zadebiutował na pierwszym miejscu na liście Billboard 200 w USA i w Wielkiej Brytanii, a jednocześnie będąc na szczycie list w kilku innych krajach na całym świecie. Pierwsze cztery single, "I Wanna Dance With Somebody (Who Loves Me)", "Didn't We Almost Have It All", "So Emotional" i "Where Do Broken Hearts Go" pojawiły się na 1. miejscu listy Billboard Hot 100, które przyniosły jej w sumie 7 kolejnych singli będących pierwszymi na liście Hot 100 – tym samym Whitney pobiła rekord sześciu takich singli ustanowiony przez The Beatles i Bee Gees. Piąty i ostatni singel z tej płyty, "Love Will Save the Day" również pojawił się w pierwszej dziesiątce Hot 100. Jednak w odróżnieniu od poprzedniego albumu, żaden utwór nie dostał się na listę R&B Charts. Whitney otrzymała dziewięciokrotnie status płyty platynowej sprzedając się w nakładzie 20 mln egzemplarzy na całym świecie.
Na rozdaniu nagród Grammy w 1988 była nominowana w trzech kategoriach, w tym Album of the Year, wygrywając w jednej, tej samej co poprzednio – Best Female Pop Vocal Performance za utwór "I Wanna Dance With Somebody (Who Loves Me)". Wyruszyła w ogólnoświatową trasę koncertową The Moment of Truth, w trakcie której odbył się koncert wpisany na listę jednych z największych koncertów roku 1987. W tym samym roku nagrała piosenkę dla stacji NBC na Letnie Igrzyska Olimpijskie 1988, "One Moment in Time", który znalazł się na 5. pozycji listy w USA, a także na 1. miejscu w Wielkiej Brytanii i Niemczech.
Dzięki sukcesowi jej dwóch pierwszych albumów, stała się międzynarodową gwiazdą. Jednak wielu czarnych krytyków uznało, że muzyka Houston jest "zbyt biała", dlatego więc jej płyty tak dobrze się sprzedawały[potrzebne źródło]. Niektórzy zauważyli "brak duszy" w nagraniach studyjnych. W 1989 roku na rozdaniu nagród Soul Train Music Awards, kiedy wywołano nazwisko Whitney, publiczność ją wygwizdała. Houston na te krytykę odpowiedziała: Jeśli zamierzasz mieć długą karierę, to jest na to sposób i ja właśnie tę drogę realizuję. Nie wstydzę się tego.


=== I`m Your Baby Tonight ===

I'm Your Baby Tonight, trzeci studyjny album został wydany w listopadzie 1990 roku, nad którym miała większą kontrolę wybierając producentów i uczestnicząc w produkcji. W rezultacie album jest wzbogacony o produkcję Babyface i Antonio Reida, Luthera Vandrossa i Stevie Wondera. Płyta pokazuje jej wszechstronność udowodniła, że potrafi poradzić sobie z trudnymi rytmami, wzruszającymi balladami i przyśpieszającymi utworami tanecznymi. Recenzje były zróżnicowane. Magazyn Rolling Stone opisał jej album jako spójny i najlepszy album roku, podczas gdy Entertainment Weekly opisuje zmianę stylu muzycznego Whitney na "powierzchowną". Płyta uplasowała się na 3. miejscu na liście Billboard 200 i otrzymała status czterokrotnej platyny w USA, sprzedając się w nakładzie 10 mln egzemplarzy. Pierwsze dwa single, "I'm Your Baby Tonight" i "All The Man That I Need" zajęły pierwsze miejsce na liście pop i R&B. Trzeci i czwarty singel – "Miracle" i "My Name Is Not Susan" zajęły odpowiednio dziewiąte i dwunaste miejsce. Piąty singel, "I Belong to You", znalazł się na samym szczycie listy Top 10 R&B Charts, a utwór "We Didn't Know" w duecie ze Steviem Wonderem zmieścił się w R&B Top 20, mimo że nie był kolejnym singlem.
W 1991 roku wyruszyła w kolejne tournée I'm Your Baby Tonight World Tour, które w głosowaniu w magazynie Rolling Stone zostało wybrane "Najgorszym tournée roku".


=== Bodyguard ===
W listopadzie 1992 roku zadebiutowała na dużym ekranie u boku Kevina Costnera w filmie Bodyguard, który odniósł ogromny sukces kasowy, w dużej mierze również dzięki soundtrackowi. Whitney nagrała sześć piosenek do filmu, które znalazły się również na albumie ze ścieżką filmową z filmu. Główna piosenka z filmu jest coverem utworu country I Will Always Love You w pierwotnym wykonaniu Dolly Parton. Niektórzy m.in. David Foster byli sceptyczni co do sukcesu tej piosenki w mediach ze względu na jej wolny wstęp a capella. W dodatku wytwórnia płytowa wydała ten utwór jako singel Whitney, który stał się jej największym przebojem w dziejach. W niemal co drugim kraju utwór uplasował się na 1. miejscu list włączając w to m.in. Niemcy, Francję, Australię i Wielką Brytanię, a w USA utrzymywał się na 1. miejscu listy Billboard Hot 100 przez 14 tygodni. Singel rozszedł się w nakładzie około 10 mln egzemplarzy na całym świecie, stając się tym samym najlepiej sprzedającym się singlem solowej artystki. Płyta ze ścieżką dźwiękową z filmu przez kolejnych 12 tygodni utrzymywała się na 1. miejscu listy przebojów. Kolejne single, "I'm Every Woman", cover w pierwotnej wersji wykonywany przez Chakę Khan i "I Have Nothing" zajęły miejsca w pierwszej piątce listy. Album otrzymał status siedemnastokrotnej platyny w Stanach Zjednoczonych, a zarabiając na całym świecie 42 mln dolarów stał się najlepiej sprzedającym się soundtrackiem w dziejach. Whitney wygrała 3 nagrody Grammy za ten projekt, w tym dwie najbardziej prestiżowe – Album of the Year i Record of the Year. Magazyn Entertainment Weekly określił dwa covery z tej płyty jako artystycznie satysfakcjonujące i nietuzinkowe przeboje, podczas gdy reszta jest typowa. Natomiast Rolling Stone twierdzi, iż jest to płyta tylko przyjemna, elegancka i grzeczna. Wyruszyła w kolejne ogólnoświatowe tournée, trwające w latach 1993-1994.


=== Czekając na miłość ===
W grudniu 1995 wyprodukowała z Babyface, okrzyknięty fenomenem w środowisku krytycznym, soundtrack Czekając na miłość do filmu o tym samym tytule. Pierwotnie, Babyface chciał, by Whitney sama wyprodukowała tę płytę, jednak ona odmówiła. Za to chciała, żeby album wyróżniał się kobiecym wokalem, tak, aby był zgodny z przesłaniem filmu silnych kobiet. W rezultacie znajduje się w nim wiele współczesnych artystek R&B, takich jak: Aretha Franklin, Toni Braxton, Brandy i Mary J. Blige. Na płycie posiada 3 swoje piosenki, w tym tytułową "Exhale (Shoop Shoop)". Po zdobyciu 1. miejsca listy Billboard Hot 100, piosenka spadła na 2. miejsce i tam pozostała przez 11 tygodni. Pozostałe dwie piosenki to – uplasowany w pierwszej dziesiątce utwór "Count on Me" w duecie z przyjaciółką Cece Winans i "Why Does It Hurt So Bad", który zmieścił się w pierwszej trzydziestce. Album zajął 1. miejsce na liście, otrzymał status siedmiokrotnej platyny w Ameryce i sprzedał się w nakładzie 13 mln egzemplarzy. Płyta została umieszczona na liście 100 Best Movie Soundtracks, a gazeta Newsday ogłosiła ją jako: najbardziej znaczącą płytą R&B tej dekady.


=== Żona Pastora ===
Pod koniec 1996 nagrała i wyprodukowała razem z Mervynen Warrenen gospelowy soundtrack Żona Pastora do filmu o tym samym tytule. Sześć piosenek zostało nagranych przez Georgia Mass Choir przy kościele w Atlancie. W przeciwieństwie do poprzednich ścieżek dźwiękowych Whitney, ten zawiera aż 14 z 15 utworów, w których bierze ona udział, wliczając w to współpracę z legendą muzyki gospelowej, Shirley Caesar. Soundtrack sprzedał się w nakładzie 6 mln egzemplarzy na całym świecie i stał się najchętniej kupowanym albumem gospelowym w historii. W czasopiśmie USA Today napisano, że w tym albumie można zauważyć obecność emocjonalnej głębi, czego nie można powiedzieć o wcześniejszych płytach Whitney.


=== My Love Is Your Love ===
Po pracy w branży filmowej we wczesnych latach 90. i wydaniu ścieżek dźwiękowych do tychże filmów, wyznaczając nowe kierunki w muzyce, Whitney wydała po 8 latach kolejny album studyjny. Wydana w listopadzie 1998 płyta My Love Is Your Love została dobrze przyjęta przez krytyków. Album nagrywany początkowo jako największe przeboje Houston jedynie z kilkoma nowymi piosenkami, przerodził się w nowy materiał na płytę długogrającą. Nagrany i zmiksowany jedynie w 6 tygodni album zawiera produkcje takich osób jak: Rodney Jerkins, Wyclef Jean czy Missy Elliott. Brzmienie płyty jest ostrzejsze niż na jej poprzednich albumach, pokazuje jak Houston radzi sobie z muzyką hip-hopową, reggae i R&B. Pierwszy singel, laureat Oscara, "When You Believe" (Kiedy wierzysz) (duet z Mariah Carey z soundtracku do filmu Książę Egiptu) znalazł się w pierwszej dwudziestce na liście w USA, a najwyżej znalazł się na 13. miejscu. Jednak następne 3 single lepiej się sprzedawały – "Heartbreak Hotel", nagrany wraz z Faith Evans i Kelly Price, "It's Not Right but It's Okay", który był szóstym singlem w karierze Whitney, który zdobył statuetkę Grammy i "My Love Is Your Love", który znalazł się w pierwszej 5 na liście w USA i stał się międzynarodowym hitem. Wszystkie utwory, oprócz "When You Believe", znalazły się również na 1. miejscu w USA na liście Dance/Clubplay Chart. Płyta otrzymała status czterokrotnej platyny w USA z liczbą sprzedanych kopii 10 mln. Whitney otrzymała za ten album najlepsze recenzje ze wszystkich dotychczasowych. The Village Voice nazwało jej głos najostrzejszym i najbardziej zadowalającym do tej pory. W 1999 uczestniczyła w koncercie VH1, wraz z innymi znanymi artystkami m.in. Mary Jane Blige, Tiną Turner, oraz Cher. W tym samym roku wyruszyła w kolejne ogólnoświatowe tournée My Love Is Your Love. Podczas tej trasy koncertowej wystąpiła 22 sierpnia 1999 w Operze Leśnej w Sopocie podczas Sopot Festival, jedyny raz w Polsce.


=== Whitney: The Greatest Hits ===
W kwietniu 2000 został wydany album Whitney: The Greatest Hits. Znalazł się na 5. miejscu listy Billboard Top 200 i 1. w Wielkiej Brytanii. Album wyróżnia zmiana tempa większości znanych piosenek Whitney (podczas gdy ballady zostały w oryginalnym wykonaniu), przez co płyta ma charakter muzyki klubowej i house. Płyta zawiera również cztery nowe utwory: "Could I Have This Kiss Forever" (duet z Enrique Iglesiasem), "Same Script, Different Cast" (duet z Deborah Cox), "If I Told You That" (duet z George'em Michaelem) i "Fine", żadnemu jednak z tych utworów nie udało się przekroczyć 40. miejsca na liście Billboard. Wraz z albumem zostało wydane nagranie DVD z teledyskami największych przebojów Whitney. Płyta otrzymała status potrójnej platyny w USA (sprzedała się w nakładzie ponad 1,5 mln egzemplarzy). Łącznie sprzedaż płyty Whitney: The Greatest Hits do chwili obecnej osiągnęła poziom 8 mln egzemplarzy na całym świecie. W tym samym wystąpiła w telewizji w specjalnym programie z okazji dwudziestopięciolecia wytwórni Arista Records. W sierpniu 2001 podpisała największy kontrakt w historii muzyki z wytwórnią Arista/BMG. Przedłużyła swój kontrakt (o wartości 100 mln $) i zobowiązała się do wydania kolejnych sześciu nowych albumów.


=== Just Whitney ===
W grudniu 2002 ukazał się piąty studyjny album Just Whitney. Zawierający produkcje jej ówczesnego męża − Bobby'ego Browna, jak i Missy Elliott oraz Babyface'a, jednak był to pierwszy jej album nagrany bez współpracy z Clive'em Davisem. Płyta otrzymała najgorsze recenzje ze wszystkich dotychczasowych wydań Whitney. Rolling Stone napisało, że album pokazuje jedynie artystę, który na próżno próbuje sięgnąć po przyszłość, jaką Whitney mogła kiedyś mieć, a magazyn The San Francisco Chronicle twierdzi, iż na albumie widać oznaki życia, ale nie dość silne by oznajmić wskrzeszenie. Album zadebiutował na 9. miejscu listy Billboard 200, sprzedając w pierwszym tygodniu najwięcej kopii ze wszystkich jej dotychczasowych płyt. Jednak żadnemu z singli − "Whatchulookinat", "One of Those Days" i "Try It on My Own" − nie udało się wejść do pierwszej 40 listy Hot 100 singles chart i w konsekwencji płyta szybko spadła z Billboard Top 200. Uzyskała status płyty platynowej w USA, sprzedając po dziś dzień 737 tysięcy egzemplarzy, co było najsłabszym dotychczasowym rezultatem Houston. Sprzedaż płyty na świecie osiągnęła poziom 3 mln egzemplarzy.


=== One Wish: The Holiday Album ===
Pod koniec 2003 wydała One Wish: The Holiday Album, specjalny album z okazji Świąt Bożego Narodzenia. Wyprodukowała go przy współpracy z Gorden Chambers i Mervyn Warren. Niektórzy, jak Slant Magazine, zauważyli zanik jej głosu podczas gdy The New York Times mówi, iż materiał na tym albumie jest wystarczający, by wybaczyć Whitney jej postępowanie z córką Singel "One Wish (for Christmas)" znalazł się w Top 20 na Adult Contemporary Chart z liczbą sprzedanych egzemplarzy ok. 400 tysięcy w USA. Był to jej najsłabszy album pod względem sprzedanych płyt, a w dodatku stał się pierwszą płytą, która nie uzyskała statusu złotej. W 2004 wzięła udział w międzynarodowym tournée Soul Divas Tour wraz z Natalie Cole i z kuzynką Dionne Warwick w Europie, przed jej solowym tournée obejmującym Bliski Wschód, Rosję i Azję. We wrześniu 2004 dała niespodziewany występ na rozdaniu World Music Awards. Otrzymała wtedy gromkie owacje na stojąco. Na koniec występu Houston oznajmiła, iż zamierza nagrać kolejny studyjny album. Jednakże żadne dalsze plany nie zostały ujawnione a płyta nie została nigdy wydana.


=== The Ultimate Collection Whitney Houston ===
Artystka zaczęła odzyskiwać dawną sławę, biorąc udział w różnych ważnych wydarzeniach muzycznych. Nagrała piosenkę "Family First" z Dionne Warwick i Cissy Houston do filmu Daddy's Little Girls. W marcu 2007 Clive Davis oznajmił, że Whitney pracuje nad jej pierwszym od 4 lat studyjnym albumem. Chociaż data premiery i tytuł płyty nie była jeszcze znana, wiadomo już było kogo produkcje zawierać będzie album; jest to m.in. will.i.am, Ne-Yo, R. Kelly, John Legend i inni. W międzyczasie wytwórnia Arista wydała The Ultimate Collection Whitney Houston. Album kompilacyjny jako pierwszy zawiera wszystkie single-hity na jednym CD. Płyta zadebiutowała na 5. miejscu w Wielkiej Brytanii z ogólną sprzedażą 37 228 egzemplarzy i ostatecznie uplasowała się tam na 3. miejscu. W grudniu 2007 przyjechała do Kuala Lumpur, gdzie została dobrze przyjęta. Jej występ został pozytywnie oceniony. Clive Davis ogłosił później, na sympozjum Billboardu w Nowym Jorku, że album zostanie wydany po okresie wakacyjnym. W maju 2008 wzięła udział w festiwalu w Maroko. Także i ten występ spotkał się z pozytywnym przyjęciem.


=== I Look To You ===

W lipcu 2008 do internetu przeciekła piosenka Whitney, zatytułowana "Like I Never Left" wyprodukowana przez Akona, którego także można usłyszeć w piosence. Akon wypowiedział się publicznie, iż ta piosenka nie jest finalną wersją. Zaprzeczył też pogłoskom, iż jest to singiel. Nowa płyta Whitney ma być symbolem powrotu wielkiego głosu. W kwietniu 2009 roku pojawił się w sieci tytuł pierwszego singla pt. "I Didn't Know My Own Strength" co po polsku oznacza: "Nie znałam swojej siły", zdecydowano jednakże, że utwór ten nie zostanie ostatecznie wydany jako singel promujący album. Na początku czerwca, na oficjalnej stronie piosenkarki podano datę premiery jej nowego albumu – 1 września 2009 płyta otrzymała tytuł I Look to You. Płyta spotkała się z dobrym przyjęciem krytyków i fanów, odniosła także sukces komercyjny, sprzedając się w łącznym nakładzie wynoszącym około 2,5 miliona egzemplarzy. Album promowały single "Million Dollar Bill" oraz tytułowa kompozycja – I Look To You , które dotarły do czołówek list przebojów w wielu krajach (utwór Million Dollar Bill zdobył szczyt listy najpopularniejszych singli w Polsce – Polish National Top 50). Album I Look To You zadebiutował na 1 miejscu amerykańskiej listy sprzedaży Billboard 200 z tygodniową sprzedażą wynoszącą 305 000 egzemplarzy, ostatnim albumem artystki, który tego dokonał była płyta Whitney z 1987. We wrześniu 2009 udzieliła pierwszego od siedmiu lat wywiadu w program Oprah Winfrey. Został on okrzyknięty najbardziej oczekiwanym wywiadem gwiazdy muzycznej dekady. Wokalistka opowiedziała m.in. o przerwie w swojej karierze muzycznej oraz o używaniu narkotyków (kokainy i marihuany) w czasie jej związku z Bobbym Brownem. W ramach promocji albumu wystąpiła w kilku europejskich telewizjach, dając występy w popularnych programach telewizyjnych. Houston wykonała utwór I Look To You w niemieckim programie Wetten Dass. Trzy dni później zaśpiewała Million Dollar Bill w jednym z programów francuskiej telewizji La Grand Journal. Wystąpiła także w brytyjskiej edycji programu The X Factor. Mimo słabych recenzji brytyjskich krytyków, singel I Look To You awansował na 5 miejsce listy najpopularniejszych singli w Wielkiej Brytanii (pierwszy utwór artystki w brytyjskim Top5 od ponad dekady), a album po trzech tygodniach od wydania uzyskał w Wielkiej Brytanii status złotej płyty za sprzedaż ponad 100 000 egzemplarzy. Kilka dni później wystąpiła we włoskiej edycji programu The X Factor uzyskując pozytywne recenzje. Została także nagrodzona złotą płytą za sprzedaż ponad 50 000 egzemplarzy albumu I Look To You we Włoszech. W listopadzie 2009 wystąpiła z utworem I Didn't Know My Own Strength na gali American Music Awards 2009 w Los Angeles zbierając najlepsze recenzje spośród wszystkich zaprezentowanych podczas gali. Dwa dni później zaprezentowała oba utwory promujące album w finale 9 edycji programu Dancing With The Stars. W grudniu 2009 roku RIAA nadała albumowi I Look To You status platynowej płyty za sprzedaż ponad miliona egzemplarzy płyty w Stanach Zjednoczonych. Płyta nie otrzymała jednakże żadnej nominacji do nagrody Grammy. 26 stycznia 2010 z okazji 25. rocznicy ukazania się jej debiutanckiego albumu wydała jego reedycję pod nazwą Whitney Houston – The Deluxe Anniversary Edition.
W styczniu 2010 została nominowana do nagród NAACP Image w kategoriach: najlepsza wokalistka i najlepszy teledysk. Artystka zwyciężyła w drugiej kategorii, zdobywając nagrodę za teledysk do singla I Look To You. 16 stycznia otrzymała nagrodę BET Honors za 25-letnią aktywność na scenie muzycznej. Wokalistka ponadto uzyskała nominację do nagrody Echo Awards (niemiecka wersja nagrody Grammy) w kategorii najlepszy artysta międzynarodowy.
9 grudnia 2009 rozpoczęła światową trasę koncertową pod nazwą Nothing But Love Tour. Była to jej pierwsza trasa koncertowa od ponad 10 lat, mająca być wielkim powrotem gwiazdy na scenę. Jednak słabe recenzje występów postawiły pytania o to, czy artystka powinna kontynuować występy. Trasa jednak odbyła się zgodnie z planem i zakończyła się 17 czerwca 2010. W jej ramach Houston zagrała 50 koncetów w Azji, Europie i Australii.
W kwietniu 2010 brytyjska gazeta The Mirror ogłosiła, że Whitney Houston myśli o nagraniu swojego ósmego studyjnego albumu. Artystka podjęła ponowną współpracę z takimi artystami jak will.i.am, był on prawdopodobnie główną osobą, która miała współpracować z artystką podczas prac nad jej kolejnym wydawnictwem.


=== Sparkle ===
W 2012 roku zagrała jedną z głównych ról w filmie Sparkle – remake'u hitu z 1976 roku. Była to jej pierwsza rola filmowa od czasu występu w filmie "Żona Pastora" w 1996 roku. Na potrzeby filmu Whitney Houston nagrała gospelowy cover "His Eye Is on the Sparrow". Ostatni raz zaśpiewała 9 lutego 2012 roku utwór "Yes Jesus Loves Me".


== Życie prywatne ==
18 lipca 1992 roku wyszła za mąż za Bobbego Browna z którym miała córkę Bobbi Kristinę Brown (ur. 4 marca 1993), para rozwiodła się w 2006 roku. 31 stycznia 2015 roku córka Whitney Houston, została przewieziona do szpitala i wprowadzona w stan śpiączki farmakologicznej, po tym jak została znaleziona nieprzytomna w wannie.


== Śmierć ==

Zmarła 11 lutego 2012 w Beverly Hills ok. 16:00 czasu pacyficznego w swoim pokoju w Beverly Hilton Hotel, w wieku 48 lat, mimo reanimacji, nie udało się jej uratować. Pochowana w sobotę, 18 lutego w jej rodzinnym mieście Newark, w kościele baptystów, w którym śpiewała jako dziecko. Ceremonię rozpoczął występ chóru gospel, a zakończyło odtworzenie jej największego przeboju (który napisała Dolly Parton) "I Will Always Love You". "Whitney jest już w domu" – powiedział Kevin Costner w mowie pogrzebowej; Pierwotnie spekulowano, że przyczyną śmierci sławnej piosenkarki, było przedawkowanie leków przeciwdepresyjnych i alkoholu oraz narkotyków. Wykluczało się utonięcie, co miało znajdować potwierdzenie w wyniku sekcji zwłok. 22 marca 2012 roku Rzecznik biura koronera w Los Angeles Craig Harvey poinformował jednak ostatecznie, że Houston „zmarła wskutek przypadkowego utonięcia, lecz ciągłe zażywanie kokainy i problemy z sercem znacząco przyczyniły się do jej śmierci”. Oświadczył też, że testy toksykologiczne wykazały w ciele zmarłej ślady kokainy, marihuany, leku przeciwlękowego, środka zwiotczającego mięśnie i antyhistaminę. Zażycie kokainy było znaczącym czynnikiem, który przyczynił się do utonięcia.


== Dyskografia ==


=== Albumy studyjne ===
1985: Whitney Houston
1987: Whitney
1990: I'm Your Baby Tonight
1998: My Love Is Your Love
2002: Just Whitney
2003: One Wish: The Holiday Album
2009: I Look to You


=== Ścieżki dźwiękowe ===
1992: The Bodyguard
1995: Czekając na miłość
1996: Żona Pastora


=== Kompilacje ===
2000 – Whitney: The Greatest Hits
2001 – Love, Whitney
2004 – Artist Collection: Whitney Houston
2007 – The Ultimate Collection Whitney Houston
2011 – Essential Whitney Houston
2012 – I Will Always Love You: The Best of Whitney Houston
2014 – Whitney Houston Live: Her greatest performances


=== Wideo/DVD ===
1986: Number One Video Hits
1991: Star Spangled Banner
1991: Welcome Home Heroes
1994: Concert for a New South Africa
1997: Classic Whitney Concert
1999: VH1 Divas Live '99
2000: The Greatest Hits
2000: Fine
2002: Whatchulookinat Video/Whatchulookinat Behind-the-Scenes Footage/Love to Infinity Megamix Video
2004: Artist Collection: Whitney Houston


== Trasy koncertowe ==
Światowe trasy koncertowe
1986: Greatest Love Tour
1987–1988: Moment of Truth World Tour
1991: I'm Your Baby Tonight World Tour
1993–1994: Whitney Houston 1993-1994 World Tour|The Bodyguard World Tour
1999: My Love Is Your Love World Tour
2009–2010: Nothing But Love World Tour
Regionalne trasy koncertowe
1990: Feels So Right Tour (Japonia)
1997: Pacific Rim Tour|The Pacific Rim Tour
1998: The European Tour (Whitney Houston)|The European Tour
2004: Soul Divas Tour
Występy specjalne
1991: Welcome Home Heroes with Whitney Houston
1994: Whitney: The Concert for a New South Africa|The Concert for a New South Africa
1996: " Brunei: Royal Celebration Wedding" - prywatny koncert, na ślub księżniczki Rashidah, najstarszej córki sułtana Brunei.
1997: Classic Whitney Live from Washington, D.C.


== Filmografia ==
Jako producentka


== Piosenki numer 1 ==
Numery jeden na Billboard Hot 100:
1985; “Saving All My Love for You”
1986; “How Will I Know”
1986; “Greatest Love of All”
1987; “I Wanna Dance with Somebody (Who Loves Me)”
1987; “Didn't We Almost Have It All”
1988; “So Emotional”
1988; “Where Do Broken Hearts Go”
1990; “I'm Your Baby Tonight”
1991; “All the Man That I Need”
1992; “I Will Always Love You”
1996; “Exhale (Shoop Shoop)”
Numery jeden UK singles chart:
1985; “Saving All My Love for You”
1987; “I Wanna Dance with Somebody (Who Loves Me)”
1988; “One Moment in Time”
1992; “I Will Always Love You”
Numery jeden na U.S. Dance chart:
1987; “I Wanna Dance with Somebody (Who Loves Me) ”
1987; “So Emotional”
1988; “Love Will Save the Day”
1992; “I'm Every Woman”
1992; “Queen of the Night”
1998; “Heartbreak Hotel” (featuring Faith Evans & Kelly Price)
1999; “It's Not Right but It's Okay”
1999; “My Love Is Your Love”
2000; “I Learned from the Best”
2002; “Whatchulookinat”
2003; “Try It on My Own”
2004; “Love That Man”


== Przypisy ==


== Linki zewnętrzne ==
Oficjalna strona (ang.)Warren Gamaliel Harding (ur. 2 listopada 1865 w Blooming Grove w hrabstwie Morrow w Ohio, zm. 2 sierpnia 1923 w San Francisco) – 29. prezydent USA (1921-1923).
Harding urodził się w stanie Ohio. Karierę publiczną rozpoczął jako wydawca prasy. Aktywnie działał w swoim kościele (Trinity Baptist Church), gdzie zajmował się przede wszystkim działalnością charytatywną.
Zorganizował zespół muzyczny o nazwie Citizen’s Cornet Band, który grał na imprezach organizowanych zarówno przez republikanów, jak i demokratów.
Jego wiara w Partię Republikańską oraz talenty krasomówcze pomogły mu w karierze politycznej. W 1912 wygłosił przemówienie podczas konwencji swojej partii, która zdecydowała o wysunięciu kandydatury Williama Tafta w wyborach prezydenckich. Dwa lata później Harding został senatorem.
W 1920 jeden z jego zwolenników rozpoczął kampanię, mającą na celu nominowanie Hardinga w wyborach prezydenckich. Powodem było to, iż Harding... wyglądał jak prezydent. W tym samym roku grupa senatorów przekonała republikanów do Hardinga.
Jeszcze zanim został prezydentem Harding powiedział: Ameryka nie potrzebuje heroizmu, ale uzdrowienia; nie cudownych rozwiązań, ale normalności; nie rewolucji, ale odnowienia; nie agitacji, ale rozsądzenia; nie chirurgicznych cięć, ale łagodności... Lider demokratów nazwał przemówienia Hardinga armią pompatycznych fraz wędrującą w poszukiwaniu idei. Dlatego też kandydat na prezydenta, którego słowa nie były zbyt jasne dla przeciętnego obywatela, potrzebował silnego poparcia. Udało się je uzyskać. Harding zdobył w wyborach 60,3% głosów. Był pierwszym prezydentem, któremu udało się w tak zdecydowany sposób pokonać konkurentów. Był on zwolennikiem powrotu do izolacjonizmu – USA miały przestać uczestniczyć w „kierowaniu sprawami świata”.
Zdominowany przez republikanów Kongres z łatwością uzyskiwał podpisy republikańskiego prezydenta pod kolejnymi ustawami. Zniesiono ograniczenia wprowadzone na czas wojny, wprowadzono wysokie taryfy celne, ograniczono imigrację, uchwalono nowy budżet. W roku 1923 wydawało się, że spowodowany wojną kryzys odchodzi, a nadchodzi era prosperity. Prasa chwaliła Hardinga i jego kampanię „Mniej rządu w biznesie i więcej biznesu w rządzie”.
Pomimo tych sukcesów do prezydenta dochodziły wieści, że niektórzy z członków jego rządu wykorzystują stanowiska do osiągnięcia własnych korzyści. Na wieść o tym Harding powiedział: Moi... przyjaciele... to przez nich nie śpię po nocach.
Wyczerpany i w depresji prezydent wybrał się w podróż na zachód w towarzystwie sekretarza handlu Herberta Hoovera. Podczas podróży zapytał go, czy gdyby się dowiedział o skandalu w jego administracji, ukryłby go czy ujawnił. Hoover skłaniał się ku ujawnieniu, jednak Harding obawiał się politycznych reperkusji.
Podczas podróży prezydent doznał zawału serca i zmarł w San Francisco.


== Bibliografia ==
Andrzej Bartnicki, Krzysztof Michałek, Izabella Rusinowa: Encyklopedia historii Stanów Zjednoczonych Ameryki, Egross Morex, Warszawa 1992, ISBN 83-85253-07-6.


== Linki zewnętrzne ==
Biografia w Biographical Directory of the United States Congress (ang.)
Biografia Biały Dom (ang.)
Harding a Farm Boy Who Rose by Work (ang.). W: The New York Times [on-line]. nytimes.com, 1923-08-03. [dostęp 2014-08-07].Woody Guthrie, właśc. Woodrow Wilson Guthrie (ur. 14 lipca 1912 w Okemah, Oklahoma, zm. 3 października 1967 w Nowym Jorku) – amerykański pieśniarz folk, gawędziarz. W 1988 został wprowadzony do Rock and Roll Hall of Fame. Autor wielu piosenek z lat wielkiego kryzysu i II wojny światowej, i m.in. "This Land is Your Land". Najsłynniejszy przedstawiciel subkultury hobo. Ojciec Arlo Guthriego.


== Życiorys ==
Urodził się w Okemah w rolniczej Oklahomie, imiona otrzymał na cześć postępowego kandydata na prezydenta USA w wyborach 1912 roku – Woodrowa Wilsona.
W wieku 18 lat przeprowadził się do Teksasu, gdzie poznał i wkrótce poślubił swoją pierwszą żonę Mary Jennings, z którą miał troje dzieci. Po kilku latach opuścił rodzinę, by ruszyć wraz z falą migracji ofiar wielkiego kryzysu do Kalifornii. Podróże tego okresu odbiły się najwyraźniej w jego twórczości. W latach 1935–1937 śpiewał swoje piosenki w kalifornijskim radiu.
W 1939 bądź 1940 przeniósł się do Nowego Jorku znajdując uznanie w tamtejszych lewicowych i folkowych środowiskach. Tam też powstały jego pierwsze nagrania: kilka godzin opowieści i piosenek nagranych przez folklorystę Alana Lomaxa na potrzeby Biblioteki Kongresu oraz album Dust Bowl Ballads. W tym czasie rozpoczął też prace nad autobiografią Bound for Glory wydaną w 1943. W 1941 poznał Pete'a Seegera, przewędrowali razem Amerykę wzdłuż i wszerz, i przyłączył się do jego zespołu Almanac Singers. Gdy pod koniec 1941 USA przystąpiły do wojny, Woody wstąpił do armii. Będąc na przepustce, ożenił się z Marjorie Mazia, z którą miał czworo dzieci.
Pod koniec lat czterdziestych stan jego zdrowia zaczął się pogarszać, również jego zachowania budziły kontrowersje. Porzucił rodzinę i wyjechał do Kalifornii, gdzie ożenił się po raz trzeci (miał jedno dziecko z tego związku). Po powrocie do Nowego Jorku w 1954 błędnie diagnozowano u niego różne choroby (włączając alkoholizm i schizofrenię). Ostatecznie odkryto, że cierpi na pląsawicę Huntingtona. Choroba ta całkowicie uniemożliwiła mu dalszą twórczość. Do śmierci przebywał w nowojorskim szpitalu psychiatrycznym, gdzie opiekowała się nim jego druga żona Marjorie.


== Wpływy ==
W początkowym okresie kariery Boba Dylana, był dla niego wzorem do naśladowania. Wpłynął na cały ruch folkowy końca lat 50. i z początków lat 60. XX w., szczególnie na takich muzyków jak Ramblin' Jack Elliott, John Sebastian, Phil Ochs, Tom Paxton i wielu innych.


== Dyskografia ==
1940 – Dust Bowl Ballads (Folkways Records); 2000 (Buddha Records)
1972 – Greatest Songs of Woody Guthrie (Vanguard)
1987 – Columbia River Collection (Rounder Records)
1988 – Folkways: The Original Vision (Woody i Leadbelly) (Smithsonian Folkways)
1988 – Library of Congress Recordings (Rounder Records)
1989 – Woody Guthrie Sings Folk Songs (Smithsonian Folkways)
1990 – Struggle (Smithsonian Folkways)
1991 – Cowboy Songs on Folkways (Smithsonian Folkways)
1991 – Songs to Grow on for Mother and Child (Smithsonian Folkways)
1992 – Nursery Days (Smithsonian Folkways)
1994 – Long Ways to Travel: The Unreleased Folkways Masters, 1944–1949 (Smithsonian Folkways)
1996 – Almanac Singers (UNI/MCA}
1996 – Ballads of Sacco & Vanzetti (Smithsonian Folkways)
1997 – This Land Is Your Land, The Asch Recordings, Vol.1 (Smithsonian Folkways)
1997 – Muleskinner Blues, The Asch Recordings, Vol.2 (Smithsonian Folkways)
1998 – Hard Travelin', The Asch Recordings, Vol.3 (Smithsonian Folkways)
1999 – Buffalo Skinners, The Asch Recordings, Vol.4 (Smithsonian Folkways)
2007 – The Live Wire: Woody Guthrie in Concert 1949 (Woody Guthrie Publications)
2009 – My Dusty Road (Rounder Records}


== Przypisy ==William Goldman (ur. 12 sierpnia 1931 w Chicago) - amerykański scenarzysta, zdobywca Oscara w 1969 za scenariusz Butch Cassidy i Sundance Kid i w 1976 za scenariusz Wszyscy ludzie prezydenta.


== Scenarzysta ==
Butch Cassidy i Sundance Kid
O jeden most za daleko
Maratończyk
Wszyscy ludzie prezydenta


== Linki zewnętrzne ==
William Goldman w bazie Internet Movie Database (IMDb) (ang.)
William Goldman w bazie stopklatka.pl
William Goldman w bazie filmweb.plWhoopi Goldberg wł. Caryn Elaine Johnson (ur. 13 listopada 1955 w Nowym Jorku) – amerykańska aktorka, komediantka i piosenkarka. Laureatka Oscara za rolę drugoplanową w filmie Uwierz w ducha.


== Biografia ==
Wybrała pseudonim Whoopi Cushion (Poduszka Pierdzioszka), jednak za poradą matki zaczęłą używać nazwiska Goldberg, twierdząc że ma żydowskich przodków.
Na scenę trafiła w wieku ośmiu lat. Na rozpoczęcie kariery komediantki w San Francisco, opracowała "widowisko na jedną aktorkę" pt.: The Spook Show (Straszące Widowisko). Dzięki temu programowi Mike Nichols zwrócił na nią uwagę i przeniósł show na Broadway. Jej kariera filmowa rozpoczęła się od roli Celie w filmie Stevena Spielberga pt.: Kolor purpury. Za tę rolę nominowano ją w 1986 do nagrody Oscara jako najlepszą aktorkę. Po tej roli kontynuowała swoje Widowisko na jedną aktorkę.
W większości swoich ról filmowy z lat 80. XX wieku grała kobiety o wyrazistych i mocnych charakterach. Były to głównie role komediowe, jak we Włamywaczce (Burglar), Śmiercionośnej ślicznotce (Fatal Beauty), Jumpin' Jack Flash, ale także role w dramatach, jak w Sercu Klary (Claras Heart).
Miejsce liczącej się aktorki potwierdziła rolą w filmie Uwierz w ducha (Ghost) jako wróżka-oszustka, nawiązująca kontakty z duchami zmarłych. Za tę rolę otrzymała Oscara w 1990.
Dzięki rozpoznawalności i charakterystycznemu urokowi chętnie zapraszana była do wielu seriali telewizyjnych i produkcji kinowych. Z tego powodu widziano ją m.in. w monumentalnych produkcjach science-fiction z serii Star Trek.
Aktorka od 2006 roku do 2008 prowadziła w Stanach Zjednoczonych poranną audycję radiową Wake up with Whoopi. Od 2007 roku jest prezenterką w programie The View w stacji telewizyjnej ABC Network.
Whoopi Goldberg zagrała do 2006 w stu sześćdziesięciu czterech filmach i serialach.
Od roku 2003 grała we własnym serialu komediowym Whoopi, nadawanym przez sieć telewizyjną NBC do kwietnia 2004, złożonym z 22 odcinków.
Dnia 17 września 2003 roku nadano jej tytuł honorowy ambasadorki dobrej woli UNICEF.
Jest właścicielką hotelu w Nowym Jorku o nazwie Le Mont Hotel.


== Życie prywatne ==
W roku 1974 urodziła córkę Alexandrę. W tym samym roku rozwiodła się z ojcem dziecka. W 1986 ponownie wyszła za mąż za holenderskiego kamerzystę Davida Claessena, z którym również wkrótce się rozwiodła.


== Nagrody i wyróżnienia ==
Wybrane nagrody (w tym nominacje) i wyróżnienia, którymi została uhonorowana Goldberg:
Oscar za rolę drugoplanową
2 nominacje do Oscara
5 nominacji i 1 Nagroda Daytime Emmy Awards
5 nominacji do Nagrody Emmy
3 nominacje i 2 Nagrody Golden Globe
wyróżnienie ILGA za zaangażowanie w zwalczaniu homofobii (1999)
5 nominacji i 2 Nagrody Comedy Price
Nagrodę Amerykańskiego Humoru Mark Twain Price (2001)
od 1994 prowadziła 4. uroczystości rozdawania Oscarów


== Filmografia ==
Filmy fabularne
1982: Citizen
1985: Kolor purpury (The Color Purple) jako Celie
1986: Jumpin' Jack Flash jako Terry Doolittle
1987: Śmiercionośna ślicznotka (Fatal Beauty) jako Rita Rizzoli
1987: Włamywaczka (Burglar) jako Bernice Rhodenbarr
1988: Whoopi Goldberg: Fontaine... Why Am I Straight jako Fontaine
1988: Serce Klary (Clara's Heart) jako Clara Mayfield
1988: Telefon (The Telephone) jako Vashti Blue
1989: Mistrzowski strzał (Kiss Shot) jako Sarah Collins
1989: Homer i Eddie (Homer & Eddie) jako Eddie Cervi
1990: Uwierz w ducha (Ghost) jako Oda Mae Brown
1990: Długa droga do domu (The Long Walk Home) jako Odessa Cotter
1991: Babka z zakalcem (Soapdish) jako Rose Schwartz
1991: Blackbird Fly
1991: Prywatka 2 (House Party 2) jako Profesor (niewymieniona w czołówce)
1992: Gracz (The Player) jako Detektyw Susan Avery
1992: Sarafina! jako Mary Masembuko
1992: Zakonnica w przebraniu (Sister Act) jako Deloris Van Cartier / Siostra Mary Clarence
1993: Nagi w Nowym Jorku (Naked in New York) jako Tragiczna maska na ścianie w teatrze
1993: W krzywym zwierciadle: Strzelając śmiechem (Loaded Weapon 1) jako Sierżant Billy York (niewymieniona w czołówce)
1993: Made in America jako Sarah Mathews
1993: Zakonnica w przebraniu 2: Powrót do habitu (Sister Act 2: Back in the Habit) jako Deloris Van Cartier / Siostra Mary Clarence
1994: Corrina, Corrina jako Corrina Washington
1994: Klan urwisów (The Little Rascals) jako Mama Buckwheata
1994: Star Trek: Pokolenia (Star Trek: Generations) jako Guinan (niewymieniona w czołówce)
1995: Theodore Rex jako Katie Coltrane
1995: Księżyc i Valentino (Moonlight and Valentino) jako Sylvie Morrow
1995: Słoneczni chłopcy (The Sunshine Boys) jako Pielęgniarka (niewymieniona w czołówce)
1995: Chłopaki na bok (Boys on the Side) jako Jane
1996: Opowieści z krypty – orgia krwi (Bordello of Blood) jako Pacjentka w szpitalu (niewymieniona w czołówce)
1996: Duchy Mississippi (Ghosts of Mississippi) jako Myrlie Evers
1996: Bogus, mój przyjaciel na niby (Bogus) jako Harriet Franklin
1996: Partner (The Associate) jako Laurel Ayres
1996: Eddie jako Edwina Eddie Franklin
1997: Idąc na całość (Destination Anywhere) jako Cabbie
1997: Kopciuszek (Cinderella) jako Królowa Constantina
1997: Przed zmierzchem (In the Gloaming) jako Myrna
1997: Spalić Hollywood (An Alan Smithee Film: Burn Hollywood Burn) jako ona sama
1998: Rycerz Artura (A Knight in Camelot) jako Vivien Morgan
1998: Alegria jako Dziecko klown
1998: Jak Stella zdobyła miłość (How Stella Got Her Groove Back) jako Delilah
1999: Waśnie w świecie baśni (The Magical Legend of the Leprechauns) jako Wielka Banshee
1999: Powrót gwiazdy (Jackie's Back!) jako Siostra Ethyl Washington Rue Owens
1999: Alicja w Krainie Czarów (Alice in Wonderland) jako Kot Cheshire
1999: Głębia oceanu (The Deep End of the Ocean) jako Candy Bliss
1999: Przerwana lekcja muzyki (Girl, Interrupted) jako Siostra Valerie
2000: Rocky i Łoś Superktoś (The Adventures of Rocky and Bullwinkle) jako Sędzia
2000: Więcej psów niż kości (More Dogs Than Bones) jako Cleo
2001: Golden Dreams jako Calafia, królowa Kalifornii
2001: Co tworzy rodzinę (What Makes a Family) jako Terry Harrison
2001: Zawód święty Mikołaj (Call Me Claus) jako Lucy Cullins
2001: Królestwo niebieskie (Kingdom Come) jako Raynelle Slocumb
2001: Małpiszon (Monkeybone) jako Śmierć
2001: Wyścig szczurów (Rat Race) jako Vera Baker
2002: Gwiazdka Muppetów (It's a Very Merry Muppet Christmas Movie) jako Daniel's 'Boss'
2002: Star Trek: Nemesis jako Guinan (niewymieniona w czołówce)
2003: Nowi sąsiedzi (Good Fences) jako Mabel
2006: The Last Guy on Earth
2006: Domowe spumoni (Homie Spumoni) jako Thelma
2007: Młody geniusz (If I Had Known I Was a Genius) jako Mama
2008: A Muppets Christmas: Letters to Santa jako Taksówkarz
2009: Stream jako Jodi
2010: The Little Engine That Could jako Tower
2010: For Colored Girls jako Alice / White
2011: A Little Bit of Heaven jako Bóg
2013: Sensitive Men jako przywódczyni duchowa
2014: A Day Late and a Dollar short jako Viola
2014: Big Stone Gap jako Fleeta Mullins
2014: Black Dog, Red Dog jako Calliope
2014: Wojownicze żółwie Ninja jako Bernadette Thompson
Seriale telewizyjne
1986: Na wariackich papierach (Moonlighting) jako Camille Brand
1988-1993: Star Trek: Następne pokolenie (Star Trek: The Next Generation) jako Guinan
1989: CBS Schoolbreak Special jako Mariah Johnston
1990-1991: Bagdad Cafe jako Brenda
1991: A Different World jako Dr Jordan
1998: Smap x Smap jako Gość na obiedzie
1998: Pomoc domowa (The Nanny) jako Edna
2000: Życie przede wszystkim (Strong Medicine) jako Doktor Lydia Emerson
2002: Absolutnie fantastyczne (Absolutely Fabulous) jako Goldie
2003: Freedom: A History of Us jako Harriet Tubman / Patricia King / Sojourner Truth / Millie Freeman / Lucy Parsons
2003-2004: Whoopi jako Mavis Rae
2004: Littleburg jako Major Whoopi
2006: So noTORIous jako Mama Belle
2006: Prawo i bezprawie: Zbrodniczy zamiar (Law & Order: Criminal Intent) jako Chesley Watkins
2006: Wszyscy nienawidzą Chrisa (Everybody Hates Chris) jako Louise
2008: Life on Mars jako Brat Lovebutter
2009: The Cleaner jako Paulina Kmec
2012: Glee jako Carmen Tibideaux
Dubbing
1990-1992: Kapitan Planeta (Captain Planet and the Planeteers) jako Gaia
1992: Defenders of Dynatron City jako panna Megawatt
1993: Yuletide in the 'hood
1994: A Cool Like That Christmas
1994: Król Lew (The Lion King) jako Shenzi
1994: Władca Ksiąg (The Pagemaster) jako Fantazja
1995-1997: Happily Ever After: Fairy Tales for Every Child jako Matka Goose
1997: Opowieść wigilijna (A Christmas Carol) jako Duch teraźniejszych świąt
1997: Tracey bierze na tapetę... (Tracey Takes On...) jako Bóg
1997: Mother Goose: A Rappin' and Rhymin' Special jako Matka Goose
1998: Titey jako The Iceberg
1998: Gdzie jest bobas? (The Rugrats Movie) jako Ranger Margaret
1998: Rudolf, czerwononosy Renifer (Rudolph the Red-Nosed Reindeer: The Movie) jako Mrozelda
1999: Nasz przyjaciel, Martin (Our Friend, Martin) jako Pani Peck
1999: Foxbusters
2002: Madeline: My Fair Madeline jako Panna Clavel
2002-2003: Liberty's Kids: Est. 1776 jako Deborah Samson
2003: Blizzard – latający renifer (Blizzard) jako Blizzard
2004: Król Lew 3: Hakuna Matata (The Lion King 1 1/2) jako Shenzi
2004: Pinokio, przygoda w przyszłości (Pinocchio 3000) jako Cyberina
2005: Zebra z klasą (Racing Stripes) jako Franny
2005: Magiczna karuzela (The Magic Roundabout) jako Euralia
2005: Bear in the Big Blue House jako Wielki Bandini
2006: I ty możesz zostać bohaterem (Everyone's Hero) jako Skarb
2006: Doogal jako Ermintrude
2006: Farsa pingwinów (Farce of the Penguins) jako Helen
2008: Kudłaty zaprzęg (Snow Buddies) jako panna Mittens
2008: Descendants jako Czerwony kwiat
2010: Toy Story 3 jako Stretch
2013: Once Upon a Time in Wonderland jako głos żony Białego Królika
Scenarzysta
1985: Whoopi Goldberg: Direct from Broadway
1986: Doctor Duck's Super Secret All-Purpose Sauce
1986: Comic Relief
1988: Whoopi Goldberg: Fontaine... Why Am I Straight
2003-2004: Whoopi
2005: Whoopi: Back to Broadway – The 20th Anniversary
2007: The Word According to Whoopi
Reżyser
1986: Comic Relief
2013: Moms Mabley: I got Somethin' to Tell You
Producent
1991: Chez Whoopi (producent wykonawczy)
1998-2002: Hollywood Squares
1999: Oh What a Time It Was
2001: Co tworzy rodzinę (What Makes a Family, producent wykonawczy)
2001: Gdzieś w Luizjanie (Ruby's Bucket of Blood, producent wykonawczy)
2001: Zawód Święty Mikołaj (Call Me Claus, producent wykonawczy)
2003: Nowi sąsiedzi (Good Fences)
2003: Whoopi (producent wykonawczy)
2003-2005: Życie przede wszystkim (Strong Medicine, producent wykonawczy)
2005: Sketch Off (producent wykonawczy)
2005: Whoopi: Back to Broadway – The 20th Anniversary (producent wykonawczy)
2006: To tylko gra (Just for Kicks, producent wykonawczy)
2007: The Word According to Whoopi (producent wykonawczy)
2009: Stream (producent wykonawczy)
2013: Moms Mabley: I got Somethin' to Tell You
2014: A Day late and a Dollar Short (producent wykonawczy)


== Przypisy ==


== Bibliografia ==
Whoopi Goldberg w bazie Internet Movie Database (IMDb) (ang.)
Whoopi Goldberg w bazie stopklatka.pl
Whoopi Goldberg w bazie Notable Names Database (ang.)
Whoopi Goldberg w bazie filmweb.plWayne Douglas Gretzky (ur. 26 stycznia 1961 w Brantford w Ontario) – kanadyjski zawodowy hokeista na lodzie, kawaler Orderu Kanady.
Total Hockey: The Official Encyclopedia of the NHL nazywa Gretzky’ego „najlepszym zawodnikiem wszech czasów”. Jest on powszechnie uważany za najlepszego hokeistę swojej ery, ponadto został nieraz nazwany „najlepszym graczem hokeja w historii” („the greatest hockey player ever”) przez wielu dziennikarzy sportowych, graczy, trenerów i fanów. Obok wielu nagród i wyróżnień jakie otrzymał został też uhonorowany (jako jedyny gracz w historii) zastrzeżeniem jego numeru (99) przez całą ligę NHL. Do czasu tej decyzji numery zastrzegały dla swoich wybitnych zawodników tylko pojedyncze kluby. Na skutek decyzji ligi żaden zawodnik NHL nie zagra już z numerem 99.
Jego talent hokejowy został zauważony w młodym wieku i Gretzky regularnie występował w rozgrywkach przeznaczonych dla jego starszych kolegów. W wieku 17 lat przeszedł na zawodowstwo poprzez występy w World Hockey Association, które były wprowadzeniem do długiej kariery w NHL. Ustanowił 40 rekordów zdobytych punktów sezonu regularnego, 15 rekordów play-off, 6 rekordów meczu gwiazd NHL, zdobył 4-krotnie Puchar Stanleya z Edmonton Oilers oraz zdobył 9 razy tytuł MVP sezonu i 10 razy Art Ross Memorial Trophy. Jest jedynym jak dotąd zawodnikiem, który kiedykolwiek zdobył ponad 200 punktów w sezonie zasadniczym. W 15 sezonach NHL, a w 13 z rzędu, zdobył ponad 100 punktów.
Wayne Gretzky karierę zawodniczą zakończył w 1999 roku i został dyrektorem wykonawczym reprezentacji Kanady podczas Zimowych Igrzysk Olimpijskich 2002. Został także współwłaścicielem Phoenix Coyotes w 2000 roku, a po lokaucie w NHL w sezonie 2004/2005 również ich trenerem.
Jako zawodnik zyskał przydomek The Great One (pol. „Wspaniały / Wielki”). Później inni wybitni kanadyjscy zawodnicy zyskali w odniesieniu do jego osoby miano tzw. The Next One (pol. „Następny, Następca” – byli nimi Eric Lindros, Sidney Crosby i John Tavares.


== Dzieciństwo i WHA ==
Dziadek Gretzky’ego ze strony ojca był Polakiem, który wyemigrował do Kanady w 1917 z Grodna (ówcześnie Imperium Rosyjskie; dzisiejsza Białoruś). Gretzky był uzdolnionym dzieckiem. Oprócz hokeja angażował się w wielu sportach, w szczególności w baseballu. Rodzina starała się wychowywać Wayne’a i jego rodzeństwo w normalny sposób. Pomimo starań, wyjątkowe zdolności Wayne’a często były przyczyną zazdrości i nieodpowiedniego zachowania, szczególnie ze strony rodziców, zarówno kolegów z jego drużyny, jak i przeciwnej.
Gretzky zawsze grał na wyższym poziomie niż rówieśnicy. W wieku lat 6, jeździł na łyżwach z 10-latkami. Do dziesiątego roku życia strzelił 378 bramek i zaliczył 139 asyst w zaledwie 85 meczach w barwach Nadrofsky Steelers. W wieku 14. lat, po części aby rozwinąć karierę Wayne’a, a po części by odsunąć go od niewygodnej presji, której poddany był w rodzinnym mieście, rodzina Gretzky stawiła czoła kanadyjskim regułom hokeja amatorskiego w celu uzyskania dla Wayne’a prawa do gry w innym miejscu. W owych czasach było to zabronione. Starania te zakończyły się sukcesem i Wayne przeniósł się do Toronto, aby grać w kategorii Junior B w drużynie Toronto Nationals. Uzyskał w niej nagrodę debiutanta roku w sezonie 1975-76, zdobywając 60 punktów w 28 meczach. W następnym roku, już jako 15-latek, zdobył 72 punkty w 32 meczach w tej samej drużynie, znanej wtedy pod nazwą Seneca Nationals. Wtedy również podpisał swój pierwszy kontrakt z agentem.
Pomimo jego osiągnięć, Gretzky został pominięty przez dwie drużyny w OHA Midget Draft w 1977 roku. Zespół z Oshawa wybrał Toma McCarthy’ego a Niagara Falls wybrali Steve’a Petersa z numerem drugim. Gretzky powędrował z „trójką” do drużyny Greyhounds, mimo iż Walter Gretzky wcześniej napisał list do zespołu, w którym przekazał, że Wayne nie przeprowadzi się do Sault Ste. Marie. Miasto leży w północnym Ontario, co powoduje, że jego juniorska drużyna musi pokonywać duże odległości przy rozgrywaniu meczów wyjazdowych. Młody Gretzky rozegrał w Ontario Hockey League jeden sezon, mając wtedy 16 lat. Wtedy zaczął nosić na plecach numer 99. Na początku chciał grać z numerem swojego hokejowego bohatera, Gordiego Howe’a, dziewiątką, lecz była ona już zajęta przez kolegę z zespołu – Briana Gualazziego. Numer 99 zasugerował Gretzky’emu trener Muzz MacPherson.
16-letni Wayne był najmłodszym zawodnikiem na Mistrzostwach Świata Juniorów rozegranych w Montrealu w 1978 roku. Pomimo wieku skończył tamten turniej jako najlepszy strzelec i został wybrany do Drużyny Gwiazd turnieju, a także uzyskał miano najlepszego napastnika tej imprezy.
Przed sezonem 1978/79 Gretzky podpisał kontrakt z Indianapolis Racers z World Hockey Association. NHL nie pozwalało na podpisywanie kontraktów z zawodnikami przed 18. urodzinami, podczas gdy WHA nie miało takich ograniczeń. Właściciel Racers, Nelson Skalbania, podpisał kontrakt z 17-letnim zawodnikiem na osiem lat kontraktu osobistego (ang. personal services contract) wartego od 1,12 do 1,75 milionów dolarów. Skalbania wiedział, że historia ligi WHA zmierza ku końcowi i że jego Racers nie mają szans na adopcję przez NHL. Miał nadzieję podtrzymać swój zespół przy życiu na tyle długo, aby otrzymać rekompensatę od pozostałych zespołów WHA, gdy liga będzie kończyć działalność, i aby zarobić na sprzedaży swojej nowej, młodej sławy.
Jednak zaledwie po ośmiu spotkaniach sezonu Skalbania potrzebował pieniędzy i sprzedał Gretzky’ego byłemu partnerowi, a w tamtym czasie właścicielowi Edmonton Oilers, Peterowi Pocklingtonowi. Mimo iż ogłoszono sprzedaż za 850 tysięcy dolarów, Pocklington zapłacił tylko 700 tysięcy za Gretzky’ego, bramkarza Eddiego Mio oraz napastnika Petera Driscolla.
W dzień osiemnastych urodzin Wayne’a, 26 stycznia 1979 roku, Pocklington podpisał z nim 20-letni kontrakt osobisty (najdłuższy w historii hokeja na lodzie) wart 4-5 milionów dolarów. Gretzky skończył sezon ze 110 punktami (3. miejsce w lidze) i zdobył Lou Kaplan Trophy, jako najlepszy pierwszoroczniak ligi. Pomógł też Oilers skończyć na pierwszym miejscu w lidze. Nafciarze dotarli do finału Avco World Trophy, gdzie przegrali jednak z Winnipeg Jets. Był to jedyny sezon Wayne’a w WHA. Po tym sezonie liga zakończyła działalność.


== Kariera w NHL ==
Po rozpadzie World Hockey Association w 1979 roku, Edmonton Oilers wraz z trzema innymi klubami dołączył do NHL. Podpisanie Gretzky’ego kontraktem osobistym było bardzo dobrze przemyślanym ruchem właściciela Oilers. Wiedząc, że WHA ma kłopoty finansowe i jedyną szansą na przedłużenie życia jego klubu było przyjęcie go do NHL. Kiedy Oilers, Winnipeg Jets, Quebec Nordiques i New England Whalers dostali pozwolenie na przyłączenie się do NHL, wszystkie kontrakty zawodników WHA zostały unieważnione a sami zawodnicy zostali wrzuceni do jednego worka, z którego byli draftowani przez te cztery zespoły. Ponieważ jednak Gretzky nie był związany z Oilers tylko kontraktem zawodniczym, ale też kontraktem osobistym z samym właścicielem, był on zwolniony z obowiązku draftu. Dzięki takiemu rozwiązaniu kariera NHL Gretzky’ego zaczęła się właśnie w Oilers. Jego wyśmienita gra w WHA była kontynuowana w NHL, mimo głosów krytyków, którzy nie dawali mu szans w większej, bardziej wymagającej i utalentowanej lidze.


=== Edmonton Oilers (1979-1988) ===
W pierwszym sezonie w NHL, 1979-80, Gretzky udowodnił, że jego krytycy nie mieli racji. Zdobył Hart Memorial Trophy jako najbardziej wartościowy zawodnik ligi (pierwszy z ośmiu z rzędu) i skończył sezon na pierwszym miejscu pod względem ilości punktów, których uzbierał 137. Tyle samo oczek zebrał Marcel Dionne. Żaden z graczy w historii NHL nie zdobył większej ilości punktów w pierwszym sezonie w tej lidze. Ponieważ Dionne zdobył więcej bramek (53 do 51) to właśnie on otrzymał Art Ross Trophy. Należy jednak wspomnieć, że Gretzky zagrał „tylko” w 79 meczach, przy 80 występach Dionne’a. Gretzky został też najmłodszym graczem, który zdobył minimum 50 bramek w sezonie, lecz nie mógł ubiegać się o Calder Memorial Trophy, z powodu wcześniejszego doświadczenia w innej lidze zawodowej (WHA). Mimo iż zasada ta została później zmieniona, najlepszym pierwszoroczniakiem został Ray Bourque z Boston Bruins.
W drugim sezonie Gretzky zdobył Art Ross Trophy (pierwszy z siedmiu z rzędu), ustanawiając wtedy rekord z 164 punktami, bijąc zarówno rekord asyst Bobby’ego Orra (102) i rekord punktów Phila Esposito (152). Gretzky sięgnął po drugi z rzędu Hart Trophy.
W sezonie 1981-82 Wayne pokonał 35-letni wynik Maurice’a „Rocket” Richarda z sezonu 1944-45 – 50 bramek w 50 meczach. Podobne osiągnięcie zaliczył na koncie Mike Bossy rok wcześniej, lecz Gretzky zdobył 50 bramek już po 39 spotkaniach sezonu. Bramka numer 50 padła 30 grudnia 1981 roku w ostatnich chwilach zwycięskiego meczu nad Philadelphia Flyers (7:5). Było to piąte trafienie Gretzky’ego w tamtym meczu. W trakcie sezonu upadł kolejny rekord Esposito – najwięcej bramek w sezonie (76). 24 lutego 1982 roku Gretzky przekroczył tę granicę strzelając trzy bramki w meczu przeciwko Buffalo Sabres, wygranym przez Oilers 6:3. Wayne zakończył ten rok bijąc wszystkie rekordy punktowe z 92 bramkami, 120 asystami, 212 punktami w 80 meczach. Stał się pierwszym, i jedynym jak na razie, zawodnikiem, który przekroczył pułap 200 oczek w sezonie. Po sezonie Gretzky został wybrany przez Associated Press Sportowcem Roku jako pierwszy w historii hokeista i Kanadyjczyk. Podobne wyróżnienie otrzymał też od magazynu Sports Illustrated.
Przez kolejne sezony Gretzky bił swoje rekordy ilości asyst (125 – 1982/83, 135 – 1984/85 i 164 – 1985/86) i przekraczał granicę 120 asyst jeszcze w sezonach 1986/87 (121) i 1990/91 (122). Poprawił też swój najlepszy wynik punktowy, zdobywając 215 oczek (sezon 1985-86). Pod koniec kariery w Edmonton Gretzky był w posiadaniu lub zrównał się z 49 rekordami NHL, co, samo w sobie, było rekordem.
Podczas gdy Oilers skończyli swój ostatni sezon w WHA na pierwszym miejscu tabeli, nie szło im tak samo dobrze na początku przygody w NHL. Jednak już po 4 sezonach byli jednymi z kandydatów do Pucharu Stanleya. Nafciarze byli młodą, silną drużyną z napastnikami pokroju Marka Messiera, Gretzky’ego, Glenna Andersona czy Jari Kurriego, obrońcą Paulem Coffeyem i bramkarzem Grante Fuhrem. Gretzky był kapitanem zespołu w latach 1983-1988. W 1983 roku Oilers dotarli do finału playoff, lecz przegrali w czterech meczach z obrońcami tytułu – New York Islanders. Rok później te dwa zespoły zmierzyły się ze sobą w finale ponownie. Tym razem lepsi okazali się hokeiści z Edmonton, sięgając po swój pierwszy tytuł z serii pięciu w ciągu siedmiu lat. Gretzky został uhonorowany Orderem Kanady 25 lipca 1984 roku za wyróżniające zasługi dla hokeja na lodzie. Ponieważ ceremonie wręczenia Orderu odbywają się zawsze podczas sezonu hokejowego, Gretzky musiał czekać 13 lat i siedem miesięcy na jego przyjęcie. W tym czasie dwukrotnie zmieniali się Gubernatorzy Generalni. Wayne wygrał jeszcze z Oilers Puchar Stanleya w latach 1985, 1987 i 1988. Nafciarze sięgnęli po niego jeszcze raz w roku 1990, bez Gretzky’ego w składzie.


=== „Wielka Wymiana” – Los Angeles Kings (1988-1996) ===
9 sierpnia 1988 roku miała miejsce wymiana, która drastycznie odmieniła krajobraz NHL. Gretzky, razem z Martym McSorleyem i Mikiem Krushelnyskim zostali oddani przez Oilers do Los Angeles Kings w zamian za Jimmy’ego Carsona, Martina Gelinasa, 15 milionów dolarów i wybory w pierwszych rundach draftów w latach 1989 (Jason Soules), 1991 (Tyler Wright) i 1993 (Jason Arnott). „Wymiana” (ang. „The Trade”), jak oficjalnie mówi się o tym ruchu, wzburzyła Kanadyjczyków tak bardzo, że przewodniczący niższej izby parlamentu, Nelson Riis (New Democratic Party), żądał, aby została ona zablokowana przez rząd. Spalono również podobiznę Petera Pocklingtona. Sam Gretzky był uznany przez niektórych Kanadyjczyków za zdrajcę, gdyż odwrócił się od swojego kraju. Krążyły plotki, że motywacją do przeprowadzki do Kalifornii miała być chęć promowania kariery aktorskiej swojej żony. Inni twierdzili, że to Pocklington stał za wymianą, chcąc na niej sporo zarobić. Podczas pierwszego sezonu Gretzky’ego w Los Angeles, na mecze Kings zaczęło przychodzić więcej widzów, a hokej stał się bardziej popularny w mieście, w którym wcześniej nie notowano większego zainteresowania tą dyscypliną sportu. W latach 1989-1996 Gretzky był kapitanem Kings.
Na mecze w hali Great Western Forum, w której „Królowie” rozgrywali mecze, w czasie rozgrywek doprowadzających do playoffów w 1989 r. wielokrotnie wyprzedawano wszystkie bilety. Nie dawano im szans w półfinale Smythe Division w konfrontacji z obrońcami tytułu, Edmonton Oilers, lecz z pomocą nowej gwiazdy udało im się wydźwignąć ze stanu 1-3 i wygrać z byłym zespołem Gretzky’ego całą serię 4-3. Dopiero po raz drugi w karierze Gretzky nie był najlepiej punktującym zawodnikiem ligi, lecz pobił Mario Lemieux (199 punktów) w walce o Hart Trophy.
Przyjście Gretzky’ego do Los Angeles uznaje się za jeden z powodów pojawienia się na „mapie NHL” miast w USA, które historycznie niewiele miały z hokejem wspólnego. Podczas pobytu Wayne’a w LA do NHL dołączyły dwa inne zespoły z Kalifornii – Anaheim Mighty Ducks i San Jose Sharks. Jego popularność w Południowej Kalifornii popchnęła NHL do ustanawiania nowych drużyn również w innych częściach amerykańskiego „Pasa Słońca”. W roku 1990 Gretzky został nazwany przez Associated Press Sportowcem Dekady.
Wayne nie grał przez większość sezonu zasadniczego 1992/93 z powodu kontuzji pleców. Był to jedyny sezon, w którym nie był najlepszym strzelcem swojego zespołu. Wrócił jednak na playoffy, w których spisał się bardzo dobrze. Najlepszym występem był mecz numer 7 finału Campbell Conference, w którym zdobył hat-tricka przeciwko Toronto Maple Leafs, posyłając Kings do ich pierwszego wielkiego finału w historii. Po pokonaniu w pierwszym meczu Montréal Canadiens 4:1, Kings przegrali trzy kolejne mecze w dogrywkach, a w spotkaniu numer 5 Habs wygrali 4:1, nie pozwalając Gretzky’emu na oddanie nawet jednego strzału na bramkę.
Rok później, Gretzky pobił rekord Gordiego Howe’a pod względem strzelonych bramek i zdobył tytuł najlepszego strzelca ligi, lecz Kings zaczęli pochód w dół tabeli, który nie zmienił kierunku, mimo wielu zmian zawodników i trenerów. Nie udało im się awansować do playoff aż do 1998 roku. Długo przed tym, na własne życzenie, Wayne Gretzky został z Los Angeles już wytransferowany w poszukiwaniu innego klubu, z którym zdążyłby jeszcze raz sięgnąć po najwyższe trofeum w lidze.


=== Przystanek w St. Louis (1996) ===
2 lutego 1996 roku Gretzky dołączył do St. Louis Blues w wymianie za Patrice’a Tardifa, Romana Vopata, Craiga Johnsona i wybory w drafcie. Zdobył tam 37 punktów w 31 meczach zarówno sezonu regularnego, jak i playoff. Blues zabrakło jednego zwycięstwa w dogrywce do dojścia do Finałów Konferencji. Podczas swojej krótkiej obecności Gretzky został kapitanem Blues. Nie znalazł jednak miejsca w zespole i nie dogadywał się na lodzie z nowym prawoskrzydłowym Brettem Hullem tak dobrze, jak się tego spodziewano. 12 lipca, jako wolny agent, podpisał kontrakt z New York Rangers, gdzie czekał na niego stary znajomy z Oilers, Mike Messier.


=== New York Rangers (1996-1999) ===

Gretzky zakończył karierę z Rangers. Grał tam trzy lata i pomógł drużynie dojść do Finału Konferencji Wschodniej w 1997 roku. Rangers zostali tam pokonani przez Philadelphia Flyers, którzy przegrali jednak w wielkim finale z Detroit Red Wings. Po raz pierwszy w karierze w NHL, Gretzky nie był kapitanem zespołu, w którym grał (koszulkę z literą „C” nosił tylko w przypadku kontuzji kapitana).
W 1997 roku magazyn The Hockey News poprosił 50 ekspertów hokejowych (byłych graczy, przedstawicieli mediów, trenerów i działaczy) o wybranie 50 najlepszych graczy w historii NHL. Gretzky znalazł się na pierwszym miejscu ich list.
Wayne wziął udział w Igrzyskach Olimpijskich w Nagano. Nie został jednak kapitanem drużyny narodowej. Honor ten przypadł w udziale młodemu Ericowi Lindrosowi, mimo obecności innych wielkich kanadyjskich graczy jak Steve Yzerman czy Ray Bourque. Kanadyjczycy liczyli na dużo od swojej drużyny, lecz bez Mario Lemieux, z którym Gretzky dobrze sobie radził w Pucharze Kanady w 1987 roku, i innych czołowych graczy, reprezentacja Klonowego Liścia przegrała w półfinale z Czechami. W tym spotkaniu kontrowersyjną decyzję podjął trener Marc Crawford, który nie wybrał Gretzky’ego do wykonywania rzutów karnych, którymi rozstrzygnięty został mecz. W meczu o brązowy medal Kanada przegrała z Finlandią 2:3, lecz Gretzky miał mimo wszystko namawiać kolegów z drużyny, aby wzięli następnie udział w ceremonii zakończenia igrzysk.
Gretzky rozegrał swój ostatni mecz w Kanadzie 16 kwietnia 1999 roku, remisując 2:2 z Ottawa Senators. Jego ostatni mecz w ogóle miał miejsce dwa dni później. Rangers przegrali to spotkanie z Pittsburgh Penguins 1:2 po dogrywce. To zwycięstwo, po bramce Jaromíra Jágra zagwarantowało Pingwinom awans z ostatniego miejsca do playoff, eliminując z tych rozgrywek właśnie Rangers. Hymny USA i Kanady, śpiewane przed meczem, zostały zmienione, aby uhonorować nimi odejście Gretzky’ego. W miejsce „O Canada, we stand on guard for thee” („O Kanado, stoimy na twojej straży”) Bryan Adams zaśpiewał „We’re going to miss Wayne Gretzky” („Będziemy tęsknić za Wayne’em Gretzkym”). W drugim hymnie, słowa „the land of the free” („kraj wolnych ludzi”) John Amirante zmienił na „the land of Wayne Gretzky” („kraj Wayne’a Gretzky’ego”). W tym spotkaniu Wayne zdobył swój ostatni punkt w karierze, asystując przy bramce Briana Leetcha. W obu ostatnich meczach Gretzky był wybierany wszystkimi trzema gwiazdami spotkania. Wcześniej, tylko Maurice Richard został w ten sposób uhonorowany, kiedy podczas finału o Puchar Stanleya 23 marca 1944 roku zdobył wszystkie pięć bramek w wygranym przez Montreal Canadiens meczu z Toronto Maple Leafs (5:1).
W momencie kończenia kariery, Gretzky był przedostatnim graczem WHA, uprawiającym czynnie zawodowy hokej. Ostatnim takim zawodnikiem był Mark Messier, który zakończył karierę 12 września 2005 roku.


== Umiejętności ==
Dominująca pozycja Gretzky’ego w okresie jego kariery hokejowej była przypisywana jego poświęceniu się treningowi (zgodnie z jego własnymi słowami – co najmniej 4-5 godzin dziennie), a także temu, że był hokejowym cudownym dzieckiem. Już w wieku lat 16 umiejętności Gretzky’ego były opisywane jako „magiczny dotyk”, jako że miał dobry strzał, prowadził krążek bardzo dobrze, a także nigdy nie przestawał grać w „obie strony” (czyli zarówno w obronie, jak i w ataku). Uważany był za gracza, który mógł być motorem każdej drużyny hokejowej, czego bezpośrednio dowodzi wpływ, jaki miał Gretzky na wyniki zespołu Los Angeles Kings, po tym jak do niego dołączył.
Jeśli chodzi o podstawowe zdolności atletyczne Gretzky nie był pod tym względem szczególny. Miał 180 centymetrów wzrostu i, jako 18-latek, zaczynał karierę w NHL z wagą zaledwie 72 kilogramów. Kończył ją w 1999 roku z wagą 83 kilogramów. Na początku przygody z NHL wielu krytyków tego młodego gracza twierdziło, że jest „za mały, giętki i za wolny aby dać sobie radę w NHL”. Z drugiej strony, nikt nie był w stanie mu dorównać pod względem inteligencji i czytania gry. Nikt tak jak on nie wiedział, w którym miejscu w danym momencie znajduje się krążek ani nie potrafił wykonać odpowiedniego ruchu, zagrania w najlepszym do tego momencie. Mówiło się, że ma oczy z tyłu głowy i że z łatwością ustawia się do uderzeń przeciwników, „tocząc się z nimi”.
Pod koniec kariery Gretzky stał się znany z umiejętności ustawiania się za bramką rywala. To miejsce dostało przydomek „Biuro Gretzky’ego”, gdyż to właśnie tam „chodził do pracy”, podając kolegom, takim jak Luc Robitaille czy Jari Kurri lub wyskakując zza siatki i zawijając krążek do bramki. Na cześć tej umiejętności w ostatnim meczu Gretzky’ego za bramkami, na lodzie namalowano dwie duże „99”. Bobby Orr pochwalił Gretzky’ego, że na lodzie „patrzy tak bardzo w przyszłość”, a sam Wayne powiedział, że ma”... przeczucie gdzie znajdzie jakiegoś kolegę z zespołu i często mogę podać w to miejsce bez patrzenia”.
Punkty z całej kariery Gretzky’ego, 2857 w sezonie regularnym i 382 w playoffach (w sumie 3239), dają trochę więcej niż dorobek wszystkich sześciu braci Sutter (2934+275=3209).


== Po zakończeniu kariery sportowej ==
Gretzky został przyjęty do Galerii Sław Hokeja 22 listopada 1999 roku, jako dziesiąty zawodnik w historii, który nie musiał odczekać 3-letniego okresu przejściowego. NHL wydała oświadczenie, że jest to ostatni taki przypadek. Następnie, w 2000 roku, został przyjęty do Galerii Sławy IIHF. Dodatkowo, podczas Meczu Gwiazd 2000, jego numer, 99, został zastrzeżony w całej lidze. W tym samym roku został ważnym członkiem zarządu klubu NHL Phoenix Coyotes. Powstałe wtedy plotki, jakoby Gretzky miał zostać trenerem Kojotów, zdusił w zarodku zarówno sam Gretzky, jak i właściciele klubu. Pomimo wcześniejszego odżegnywania się od tego pomysłu, Gretzky dostał jednak tę posadę 8 sierpnia 2005 roku. Tę decyzję ogłoszono pod koniec lokautu, który spowodował roczną przerwę w rozgrywkach w sezonie 2004/05, i mogła ona być jednym z chwytów marketingowych, mających na celu poprawienie nieciekawej sytuacji finansowej ligi.
Przed tą decyzją, kilku wartościowych zawodników przyszło do Phoenix z rynku wolnych agentów, mówiąc o szansie grania pod skrzydłami Gretzky’ego. Był wśród nich Brett Hull, który w trakcie kariery Wayne’a był przez krótki czas prawoskrzydłowym w jego linii. Hull zagrał jednak tylko pięć spotkań, w których zaliczył jedną asystę, po czym zakończył karierę. Ciekawostką jest, że Brett Hull byłby posiadaczem rekordu największej ilości bramek zdobytych przez trzy kolejne sezony (228; 1989-1992), gdyby nie wynik Gretzky’ego w okresie 1981-84 (254 bramki).
Gretzky zadebiutował jako trener 5 października, lecz przegrał 2:3 z Vancouver Canucks. Pierwsze zwycięstwo za ławką zdobył 3 dni później w meczu z Minnesota Wild (2:1). 17 grudnia Gretzky wziął bezterminowy urlop, aby móc opiekować się chorą mamą w Brantford, w prowincji Ontario. Jego matka przegrała walkę z rakiem dwa dni później. Asystent Rick Tocchet kierował ławką Kojotów do powrotu Gretzky’ego, 28 grudnia. 5 czerwca 2006 roku prezes Coyotes, Jeff Shumway, poinformował, że Gretzky podpisał nowy, pięcioletni kontrakt z klubem i będzie przez ten czas jego trenerem.


=== Zimowe Igrzyska Olimpijskie ===
Gretzky był też menadżerem męskiej reprezentacji hokeja na lodzie Kanady podczas igrzysk w Salt Lake City. Hokejowa reprezentacja Kanady zdobyła na tych igrzyskach złoty medal.
Tę samą funkcję powierzono Gretzky’emu cztery lata później w Turynie. Zespół odpadła w ćwierćfinale. W 2005 był poproszony o bycie menadżerem drużyny Kanady przed Mistrzostwami Świata w 2005 roku. Ze względu na ciężką chorobę matki zmuszony był odmówić tej funkcji.
Na Zimowych Igrzyskach Olimpijskich w Vancouver brał udział w ceremonii otwarcia igrzysk. Był jedną z czterech osób zapalających znicz olimpijski.


=== Heritage Classic ===
Chociaż Gretzky mówił, że nie ma zamiaru występować w żadnych grach pokazowych byłych zawodników, 22 listopada 2003 roku założył jeszcze raz łyżwy i zagrał w pokazowym spotkaniu na obchody 25-lecia Edmonton Oilers. „Heritage Classic” był pierwszym meczem NHL, który został rozegrany na świeżym powietrzu, na Commonwealth Stadium w Edmonton. Przed meczem NHL odbył się mecz Mega Gwiazd, w którym Gretzky spotkał się ponownie ze starymi znajomymi z Oilers (Messierem, Fuhrem, Kurrim, Lowem itp.). Ich przeciwnikami byli dawni gracze Montreal Canadiens jak Claude Lemieux czy Guy Lafleur. Mecz obejrzało 57 167 kibiców (rekord NHL) na stadionie, jak i miliony przed telewizorami. Zespół oldboyów Oilers wygrał 2:0 a Canadiens wygrali już prawdziwy mecz NHL, pokonując Oilers 4:3. Spotkanie to zostało potem wydane na DVD pod tytułem „Heritage Classic: A November to Remember” („Heritage Classic: Listopad, który będziemy pamiętać”).


== Poza lodem ==
W 1984 roku Gretzky, podczas programu telewizyjnego Dance Fever (Taneczna gorączka), poznał amerykańską aktorkę Janet Jones (Gretzky był sędzią, Jones była tancerką). Zaczęli ze sobą chodzić po ponownym spotkaniu na meczu Los Angeles Lakers w 1987 roku. 17 lipca 1988 wzięli ślub. Ślub miał iscie królewską oprawę i był transmitowany na żywo w całej Kanadzie z St. Joseph’s Basilica w Edmonton (choć ani Gretzky ani Jones nie są katolikami). Strażacy brali udział w ceremonii jako strażnicy na schodach kościoła. Wayne i Janet mają 5-ro dzieci: Paulina Mary Jean (ur. 19 grudnia 1988), Ty Robert (ur. 9 lipca 1990), Trevor Douglas (ur. 14 września 1992), Tristan Wayne (ur. 2 sierpnia 2000) i Emma Marie (ur. 28 marca 2003). Na stałe mieszka w USA. Podczas sezonu 2005/06 Wayne mieszkał razem z synem, Ty, w Arizonie, podczas gdy żona i reszta dzieci przebywali w Thousand Oaks, w Kalifornii. Ty gra w Shattuck-Saint Mary's Midget AA hockey team – do tej samej szkoły uczęszczał Sidney Crosby.
W 1991 roku Gretzky, razem z Bruce McNall i John Candy kupili klub CFL Toronto Argonauts. Razem z McNall kupił też kartę Honusa Wagnera z serii T206 (różnego rodzaju karty były dodawane do papierosów, w celu usztywnienia pudełek). Ta konkretna karta jest uważana za „Świętego Graala” wśród kolekcjonerów, a jej wartość przekracza 2 miliony dolarów. Gretzky był gospodarzem programu Saturday Night Live w 1989 roku (jako pierwszy, i jedyny do tej pory, hokeista).
Gretzky nie unika też reklamowania różnych produktów. W czasie pobytu w Edmonton Gretzky reklamował jeansy, własną linię tapet ściennych, poszwy na poduszki, płatki śniadaniowe, czekoladę, zegarki, pudełka śniadaniowe i lalki firmy Mattel. Inne produkty, wspierane nazwiskiem Gretzky’ego to kije hokejowe firm Koho, Tita i Easton, wypożyczalnia samochodów Thrifty, odmrażacz Peak, Ford-Kanada, Coca-Cola, Esso, McDonald’s, zupa Campbealla, All-Star Café, Primestar TV, Upper Deck, Nike, Ultra Wheels, karty Hallmark, ubezpieczenia Zürich, 7 Up, Tylenol, Canadian Imperial Bank i Power Automotive Group. Razem z synem reklamował też kamerę Sharp Viewcam. Gretzky użyczył swojego wizerunku (razem z Michaelem Jordanem i Bo Jacksonem) w 1992 roku programowi animowanemu ProStars, a także grom komputerowym w latach 1991, 1996, 2004 i 2006. Magaznyn Forbes oszacował, że Gretzky zarobił, w latach 1990-1998, 93.8 milionów dolarów. W 1998 Gretzky uruchomił własną linię ubrań męskich i podpisał umowę licencyjną z firmą zajmującą się kartami telefonicznymi. Model kasku, w którym przez całą karierę grał Gretzky, Jofa VM, jest znany jako „kask Gretzky’ego”, chociaż był też noszony przez innych graczy NHL. Kaski te są dzisiaj zbierane przez kolekcjonerów. W 2004 roku powstała figurka z Gretzkym, stworzona przez McFarlane Toys, którą prowadzi współwłaściciel Oilers i twórca serii Spawn Todd McFarlane.
W 2005 wystąpił w teledysku do piosenki grupy Nickelback pt. Rockstar.


=== Kontrowersje dotyczące hazardu ===
7 lutego 2006 drugi trener Coyotes, Rick Tocchet, został powiązany z nielegalnym działaniami hazardowymi w New Jersey. Zakłady miały być przyjmowane od zawodników NHL, Janet Jones i generalnego menadżera Coyotes Michaela Barnetta, który przyznał się policji, że postawił zakład na wynik Superbow XL razem z Tocchetem. Gretzky wydał oświadczenie takiej treści: Nie zrobiłem nic złego ani nic co ma cokolwiek związanego z zakładami. To nigdy nie miało miejsca... Powtórzę to jeszcze raz: Nie stawiałem zakładów, nie miało to miejsca, nie będzie miało, nigdy, nie zrobiłem tego.
Doniesienia gazety Newark Star-Ledger mówiły, że policja stanowa z New Jersey posiada kasety z podsłuchami, na których Gretzky rozmawia z Tocchetem. Źródła gazety mówiły jednak, że nie ma żadnych dowodów na to, że Gretzky nie brał osobiście udział w stawianiu zakładów, lecz policja starała się dowiedzieć, czy nie robił tego przez swoją żonę. 16 lutego 2006 podano do wiadomości informację, że Gretzky’emu ani jego żonie raczej nie zostaną postawione żadne zarzuty.
15 marca prokurator generalny z New Jersey poinformował, że wezwie Jones, aby zeznawała, jak zbierze się ława przysięgłych, mająca stwierdzić czy sprawa ma wystarczającą liczbę dowodów, aby pójść z nią do sądu. 8 maja Tocchet i Jones przedstawili, osobno, powiadomienia, że zamierzają pozwać stan New Jersey o 50 milionów dolarów za oszczerstwo, twierdząc, że dochodzenie popsuło im reputację i pozbawiło ich kilku możliwości biznesowych. Były policjant James Harney 3 sierpnia przyznał się do zarzutów w sprawie działań przestępczych i promocji hazardu i przyrzekł pomóc władzom w ich sprawie przeciwko Tocchetowi.


== Transakcje ==
12 czerwca 1978 – Podpisał, jako wolny agent, kontrakt z Indianapolis Racers.
2 listopada 1978 – Oddany przez Indianapolis Racers, razem z Eddiem Mio i Peterem Driscollem, do Edmonton Oilers w zamian za 700 tysięcy dolarów i przyszłe korzyści.
9 sierpnia 1988 – Oddany przez Edmonton Oilers, razem z Mikiem Krushelnyskim i Martym McSorleyem, do Los Angeles Kings w zamian za Jimmy’ego Carsona, Martina Gelinasa,wybory w pierwszej rundzie draftu w latach 1989, 1991 i 1993 oraz 15 milionów dolarów.
27 lutego 1996 – Oddany przez Los Angeles Kings do St. Louis Blues w zamian za Romana Vopata, Craiga Johnsona, Patrice’a Tardifa, wybór w 5. rundzie draftu 1996 i wybór w 1. rundzie draftu 1997.
21 lipca 1996 – Podpisał, jako wolny agent, kontrakt z New York Rangers.


== Statystyki kariery ==


=== Rekordy NHL ===

W momencie zakończenia kariery (18 kwietnia 1999) Gretzky był w posiadaniu lub wyrównał 61 rekordów NHL, w tym 40 rekordów sezonu zasadniczego, 15 playoffów i 6 wszech czasów.
Wśród rekordów sezonu zasadniczego warto zwrócić uwagę na największą liczbę bramek w sezonie (92), największą liczbę asyst w sezonie (163), największą liczbę punktów w sezonie (215), najszybciej zdobyte 50 bramek w jednym sezonie (39 spotkań) oraz największą liczbę bramek w 50 meczach (61, wynik uzyskany przez niego dwukrotnie). W sezonie 1983-84 Wayne zdobył przynajmniej jeden punkt przez 51 kolejnych spotkań, zapisując w tym okresie na koncie 61 bramek i 92 asysty (153 punkty).
W statystykach wszech czasów Gretzky zdobył największą liczbę bramek (894), asyst (1963), punktów (2857) i hat-tricków (50) w sezonie regularnym. Pod względem zdobyczy punktowych na drugim miejscu znajduje się Mark Messier z wynikiem 1887 – sama liczba asyst Gretzky’ego przewyższa liczbę punktów każdego innego zawodnika NHL. W sumie, w sezonach zasadniczych i playoffach zawodnik zdobył 3239 punktów.
Jego 47 punktów z roku 1985 i 31 asyst z roku 1988 są ciągle najlepszymi wynikami osiągniętymi w jednej rundzie playoff. Do niego należą też rekordy ilości bramek zdobytych w playoffach (122), asyst (260), punktów (382), hat-tricków (10) i bramek dających zwycięstwo (24).


=== Nagrody ===

Gretzky dziewięć razy sięgał po Hart Memorial Trophy, z czego osiem z nich otrzymał z rzędu w latach 1980-1987. Wśród wszystkich zawodowych sportów północnoamerykańskich to właśnie on najczęściej był wybierany MVP ligi.
Lou Kaplan Trophy (WHA debiutant roku) – 1979
Hart Memorial Trophy (najbardziej wartościowy zawodnik (MVP) sezonu zasadniczego) – 1980–87, 1989
Art Ross Trophy (największa liczba punktów) – 1981–87, 1990, 1991, 1994
Conn Smythe Trophy (najbardziej wartościowy zawodnik playoffów) – 1985, 1988
Lester B. Pearson Award (najlepszy zawodnik, wybierany przez zawodników) – 1982–85, 1987
Lady Byng Memorial Trophy (najuczciwszy zawodnik) – 1980, 1991, 1992, 1994, 1999
NHL Plus/Minus Award (najlepsza statystyka plus-minus) – 1982, 1984, 1985, 1987
Chrysler-Dodge/NHL Performer of the Year – 1985–87
Lester Patrick Trophy (nagroda za wybitny wkład w popularyzację hokeja w Stanach Zjednoczonych) – 1994
Lou Marsh Trophy (najlepszy kanadyjski sportowiec roku) – 1982, 1983, 1985, 1989
MVP Meczu Gwiazd NHL – 1983, 1989, 1999
Pierwszy skład NHL – 1981–1987, 1991
Drugi skład gwiazd NHL – 1980, 1988–90, 1994, 1997, 1998


=== Wyróżnienia ===
W 1998 roku, został numerem 1 na liście 100 Najlepszych Hokeistów magazynu The Hockey News
Kawaler Orderu Kanady
Skład Stulecia IIHF: 2008.
Pierwszy nie-amerykański zdobywca nagrody Horatio Algera
Otrzymał własną gwiazdę na kanadyjskiej Alei Gwiazd


== Występy międzynarodowe ==
Zagrał w reprezentacji Kanady w następujących turniejach:
1978 Mistrzostwa Świata Juniorów (brązowy medal)
1981 Puchar Kanady (srebrny medal)
1982 Mistrzostwa Świata (brązowy medal)
1984 Puchar Kanady (złoty medal)
1987 Puchar Kanady (złoty medal)
1991 Puchar Kanady (złoty medal)
1996 Puchar Świata (srebrny medal)
1998 Zimowe Igrzyska Olimpijskie (bez medalu)
Statystyki międzynarodowe


== Upamiętnienia ==
Jego imieniem nazwano dwie nagrody w lidze Ontario Hockey League (OHL).
Wayne Gretzky Trophy – drużynowa, dla zwycięskiego zespołu w konferencji zachodniej
Wayne Gretzky 99 Award – indywidualna, dla Najbardziej Wartościowego Zawodnika (MVP) fazy play-off


== Zobacz też ==
Stowarzyszenie graczy NHL
Lista członków hokejowego Hall of Fame
Hockey Hall of Fame


== Przypisy ==


== Bibliografia ==
Wayne Gretzky i Rick Reilly (1990). Gretzky: An Autobiography. An Edward Burlingame Book. ISBN 0-06-016339-9.
Wayne Gretzky, John Davidson i Dan Diamond. 99: My Life in Pictures. ISBN 0-920445-67-5.
SLAM! Presents Wayne Gretzky, Canadian Online Explorer: SLAM! Sports.
Wayne Gretzky Fansite, Wayne Gretzky – statystyki, biografia, cytaty, punkty kluczowe kariery
Wayne Gretzky na NHL.com
NHL: Niezrównany Gretzky – film dokumentalny na DVD dostępny na polskim rynku


== Linki zewnętrzne ==
Wayne Gretzky Oficjalna strona
NHL.com sekcja Wayne Gretzky
Najwięksi kanadyjczycy
Rysunki Armstronga zainspirowane Gretzkym
Order of Canada Citation
United Athletes Magazine zdolności fizyczne hokeisty.
Archiwa cyfrowe CBC – The Great Wayne GretzkyWilliam Friedkin (ur. 29 sierpnia 1935 w Chicago) – amerykański reżyser, scenarzysta i producent filmowy. Laureat Oscara.


== Biografia ==
Kinem zafascynował się po obejrzeniu Obywatela Kane'a Orsona Wellesa. Na początku kariery pracował w telewizji, zrealizował m.in. jeden z odcinków programu sygnowanego przez Alfreda Hitchcocka. Także w późniejszych latach chętnie reżyserował na potrzeby telewizji. W kinie debiutował pod koniec lat 60 (musical Good Times z Sonny i Cher).
Jego najgłośniejsze dzieła powstały w pierwszej połowie lat 70. W 1971 nakręcił obsypanego Oscarami Francuskiego łącznika (sam otrzymał statuetkę dla najlepszego reżysera), a w 1973 powstał Egzorcysta, jeden z najlepszych horrorów w historii kina. Żaden z jego kolejnych filmów nie dorównał klasą wymienionym arcydziełom. Friedkin pozostaje jednak uznanym specjalistą od kina sensacyjnego (Żyć i umrzeć w Los Angeles, Jade, Regulamin zabijania).


== Reżyseria (wybór) ==
1967: Good Times
1971: Francuski łącznik (The French Connection)
1973: Egzorcysta (The Exorcist)
1977: Cena strachu (Sorcerer)
1979: Skok na Brinka (The Brink's Job)
1980: Zadanie specjalne (Cruising)
1985: Żyć i umrzeć w Los Angeles (To Live and Die in L.A.)
1995: Jade
2000: Regulamin zabijania (Rules of Engagement)
2003: Nożownik (The Hunted)
2007: Fobia (Bug)


== Linki zewnętrzne ==
William Friedkin w bazie Internet Movie Database (IMDb) (ang.)
William Friedkin w bazie filmweb.pl
William Friedkin w bazie stopklatka.pl
William Friedkin w bazie Internet Movie Database (IMDb) (ang.)William Frawley (ur. 26 lutego 1887, zm. 3 marca 1966) – amerykański aktor filmowy i telewizyjny.


== Filmografia ==
seriale
1949: The Silver Theatre
1951: Kocham Lucy jako Fred Mertz, Frederick Hobart Edie Mertz I
1957: The Lucy-Desi Comedy Hour jako Fred Mertz
1962: The Lucy Show jako Konserwator
film
1916: Lord Loveland Discovers America jako Tony Kidd
1934: Miss Fane's Baby Is Stolen jako Kapitan Murphy
1939: Ambush jako Inspektor J.L. Weber
1945: Płomień Barbary Coast jako Wolf Wylie
1954: The Dirty Look
1962: Safe at Home! jako Bill Turner


== Nagrody i nominacje ==
Został pięciokrotnie nominowany do nagrody Emmy, a także posiada swoją gwiazdę na Hollywoodzkiej Alei Gwiazd.


== Bibliografia ==
William Frawley w bazie filmweb.pl
William Frawley w bazie Internet Movie Database (IMDb) (ang.)
http://projects.latimes.com/hollywood/star-walk/william-frawley/William Cuthbert Faulkner (ur. 25 września 1897 w New Albany w stanie Missisipi, zm. 6 lipca 1962 w Oxford) – amerykański powieściopisarz, autor opowiadań i poeta. Laureat Nagrody Nobla w dziedzinie literatury w 1949.
Życie Faulknera związane było z amerykańskim Południem, a bogata twórczość pisarza była literacką rekonstrukcją jego dziejów od czasów wojny secesyjnej po współczesność.
Twórczość Faulknera uchodzi za stawiającą czytelnikowi wysokie wymagania. Jest on uznawany za jednego z najważniejszych amerykańskich pisarzy. Utwory Amerykanina, o sporej głębi emocjonalnej i często dotyczące konfliktów psychologicznych, cechują się długimi zdaniami i wyszukanym tokiem narracji – w przeciwieństwie do dzieł długoletniego rywala Faulknera, Ernesta Hemingwaya, znanego z oszczędnego w wyrazie, wręcz minimalistycznego stylu. Niektórzy uznają Faulknera za jedynego prawdziwego amerykańskiego reprezentanta prozy modernistycznej lat 30., stawiając go w jednym szeregu z Jamesem Joyce'em, Virginią Woolf i Marcelem Proustem.
Faulkner w swoich utworach stosował technikę znaną pod nazwą strumienia świadomości, liczne retrospekcje, a także wykorzystywał kilku narratorów jednocześnie. Akcja wielu jego utworów rozgrywa się w fikcyjnym hrabstwie Yoknapatawpha.


== Twórczość ==


=== Dzieła ===
1925 New Orleans Sketches – opowiadania wydrukowane w nowoorleańskich czasopismach „Times-Picayune” i „The Double Dealer”
1926 Żołnierska zapłata (Soldiers' Pay) – powieść, pol. wyd. 1965
1927 Moskity (Mosquitoes) – powieść, pol. wyd. 1994
1929 Sartoris (Sartoris) – powieść, pol. wyd. 1960
1929 Wściekłość i wrzask (The Sound and the Fury) – powieść, pol. wyd. 1971
1930 Kiedy umieram (As I Lay Dying) – powieść, pol. wyd. 1968
1931 These 13 – tom opowiadań
1931 Azyl (Sanctuary) – powieść, pol. wyd. 1957
1932 Światłość w sierpniu (Light in August) – powieść, pol. wyd. 1959
1934 Doctor Martino and Other Stories – tom opowiadań
1935 Punkt zwrotny (Pylon) – powieść, pol. wyd. 1967
1936 Absalomie, Absalomie (Absalom, Absalom!) – powieść, pol. wyd. 1959
1938 Niepokonane (The Unvanquished) – powieść, pol. wyd. 1961
1939 Dzikie palmy (The Wild Palms • If I Forget Thee Jerusalem) – powieść, pol. wyd. 1958
1940 Zaścianek (The Hamlet) – powieść, pol. wyd. 1964
1942 Zstąp, Mojżeszu (Go Down, Moses) – powieść, pol. wyd. 1966
1946 The Portable Faulkner – zbiór opowiadań
1948 Intruz (Intruder in the Dust) – powieść, pol. wyd. 1961
1949 Gambit (Knight’s Gambit) – powieść, pol. wyd. 1963
1950 Opowiadania (Collected Stories of William Faulkner) – zbiór opowiadań, pol. wyd. 1958
1951 Requiem dla zakonnicy (Requiem for a Nun) – powieść, pol. wyd. 1980 (wystawiana od 1962 na polskich scenach w adaptacji Alberta Camusa)
1954 Przypowieść (A Fable) – powieść, pol. wyd. 1968
1955 Wielki las (Big Woods: The Hunting Stories) – tom opowiadań, pol. wyd. 1962
1957 Miasto (The Town) – powieść, pol. wyd. 1966
1958 Three Famous Short Novels – opowiadania będące, każde z osobna, fragmentami wcześniej wydanych powieści
1959 Rezydencja (The Mansion) – powieść, pol. wyd. 1967
1962 Koniokrady (The Reivers) – powieść, pol. wyd. 1966
1963 Czerwone liście – zbiór opowiadań
1973 Flags in the Dust (Flags in the Dust to pierwsza, choć nie opublikowana w oryginalnej formie za jego życie, powieść Faulknera której akcja ma miejsce w Yoknapatawpha County. Wydana w drastycznie skróconej formie jako Sartoris w 1929)


=== Opowiadania (wybór) ===
1925 Kłamca
1925 Yo Ho i dwie butelki rumu
1930 Róża dla Emilii
1930 Honor
1930 Czerwone liście
1931 Ad Astra
1931 Tamto wieczorne słońce
1931 Rozwód w Neapolu
1931 Mistral
1934 Pennsylvania Station
1935 Wujek Willy
1942 Dwóch żołnierzy
1954 Mississippi
1955 Poranny wyścig


=== Tomiki poetyckie ===
1921 Vision in Spring
1924 The Marble Faun
1932 This Earth, a Poem
1933 A Green Bough


=== Scenariusze ===
Pisarz wziął udział w pisaniu scenariuszy filmów Howarda Hawksa Wielki sen oraz Mieć i nie mieć.


== Linki zewnętrzne ==
William Faulkner w internecie (ang.)
Informacja o przyznaniu nagrody Nobla w dziedzinie literatury w 1949 (ang.)
Przemowa Faulknera z okazji otrzymania nagrody Nobla w 1949 (wraz z nagraniem) (ang.)Will Ferrell pełne nazwisko John William Ferrell (ur. 16 lipca 1967 w Irvine, USA) – amerykański aktor, scenarzysta i producent filmowy.
Swój pierwszy kontakt ze sceną miał w Los Angeles. Był wówczas członkiem komediowo/improwizacyjnej grupy The Groundlings.
Sławę przyniosły mu występy w Saturday Night Live (Sobotnia noc na żywo) – programie rozrywkowym amerykańskiej sieci telewizyjnej NBC. W 2000 roku ożenił się z Vivecą Paulin, którą poznał w 1995. Ma z nią trzech synów: Magnusa (ur. 2004), Mattiasa, (ur. 2006) i Axela (ur. 2010).


== Filmografia ==


=== Aktor ===
Bucket of Blood (1995) jako młody człowiek
Krowa i Kurczak (Cow and Chicken, 1997–2001) jako Różne głosy (głos)
Bobby kontra wapniaki (King of the Hill, 1997) jako Trener Lucas (głos)
Austin Powers: Agent specjalnej troski (Austin Powers: International Man of Mystery, 1997) jako Mustafa
Men Seeking Women (1997) jako Al
Odlotowy duet (A Night at the Roxbury, 1998) jako Steve Butabi
Cienka różowa linia (The Thin Pink Line, 1998) jako Darren Clark
Superstar (1999) jako Jesus
Wielki powrót (The Suburbans, 1999) jako Gil
Austin Powers: Szpieg, który nie umiera nigdy (Austin Powers: The Spy Who Shagged Me, 1999) jako Mustafa
Dick (1999) jako Bob Woodward
Głowa rodziny (Family Guy, 1999) jako Gruby Grek / Miles 'Chatterbox' Musket / Czarny Rycerz (głos)
Trafiona-zatopiona (Drowning Mona, 2000) jako Cubby
Zalotnik w akcji (The Ladies Man, 2000) jako Lance DeLune
Obrońca (The Guardian, 2001–2004) jako Adwokat Larry Flood (gościnnie)
Zoolander (2001) jako Jacobin Mugatu / Jacob Moogberg / Little Cletus
The Oblongs... (2001–2002) jako Bob Oblong (głos)
Studenciaki (Undeclared, 2001–2002) jako Dave (gościnnie)
Jay i Cichy Bob kontratakują (Jay and Silent Bob Strike Back, 2001) jako Strażnik przyrody
Statek miłości (Boat Trip, 2002) jako Chłopak Briana
Old School: Niezaliczona (Old School, 2003) jako Frank
Elf (2003) jako Buddy
Starsky i Hutch (Starsky & Hutch, 2004) jako Big Earl (niewymieniony w czołówce)
Legenda telewizji (Anchorman: The Legend of Ron Burgundy, 2004) jako Ron Burgundy
Melinda i Melinda (Melinda and Melinda, 2004) jako Hobie
Wake Up, Ron Burgundy: The Lost Movie (2004) jako Ron Burgundy
Producenci (The Producers, 2005) jako Franz Liebkind
Czarownica (Bewitched, 2005) jako Jack Wyatt / Darrin
Tygrysy murawy (Kicking and Screaming, 2005) jako Phil Weston
Oby do wiosny (Winter Passing, 2005) jako Corbit
Historia Wendella Bakera (The Wendell Baker Story, 2005) jako Dave Bix
Polowanie na druhny (Wedding Crashers, 2005) jako Chaz Reingold (niewymieniony w czołówce)
Przypadek Harolda Cricka (Stranger Than Fiction, 2006) jako Harold Crick
Ricky Bobby – Demon prędkości (Talladega Nights: The Ballad of Ricky Bobby, 2006) jako Ricky Bobby
Ciekawski George (Curious George, 2006) jako Mężczyzna w żółtym kapeluszu (głos)
Ostrza chwały (Blades of Glory, 2007) jako Chazz Michael Michaels
Bracia przyrodni (Step Brothers, 2008) jako Brennan Huff
Drużyna marzeń? (Semi-Pro, 2008) jako Jackie Moon
Zaginiony ląd (Land of the Lost, 2009) jako Rick Marshall
Policja zastępcza (The Other Guys, 2010) jako Detektyw Allen Gamble
Megamocny (Megamind, 2010) jako Megamocny (głos)
Casa de mi padre (2012) jako Armando Alvarez
Wyborcze jaja (The Campaign, 2012) jako Cam Brady
Biuro (2013) jako Deangelo Vickers
Stażyści (2013) jako Matress Salesman
The Spoils of Babylon(2014) jako Eric Jonrosh
Welcome to Sweden (2014) jako Willy
LEGO: Przygoda (2014) jako Lord Business (głos)


=== Scenarzysta ===
Odlotowy duet (A Night at the Roxbury, 1998)
Legenda telewizji (Anchorman: The Legend of Ron Burgundy, 2004)
Ricky Bobby – Demon prędkości (Talladega Nights: The Ballad of Ricky Bobby, 2006)
Bracia przyrodni (Step Brothers, 2008)


== Linki zewnętrzne ==
Will Ferrell w bazie Internet Movie Database (IMDb) (ang.)
Will Ferrell w bazie stopklatka.pl
Will Ferrell w bazie filmweb.plW.C. Fields (ur. 29 stycznia 1880, zm. 25 grudnia 1946) – amerykański komik, żongler, aktor i pisarz.


== Filmografia ==
1915: His Lordship's Dilemma jako Osoba zajmująca się przelewami
1925: Sally z areny cyrkowej jako Profesor Eustance McGargle
1932: Gdybym miał milion jako Rollo La Rue
1933: Alicja w Krainie Czarów jako Humpty Dumpty
1934: Staroświecki sposób jako Wielki McGonigle
1935: David Copperfield jako Wilkins Micawber
1938: Wielka transmisja jako T. Frothingill Bellows / S.B. Bellows
1942: Historia jednego fraka


== Wyróżnienia ==
Posiada dwie gwiazdy na Hollywoodzkiej Alei Gwiazd.


== Bibliografia ==
W.C. Fields w bazie filmweb.pl
W.C. Fields w bazie Internet Movie Database (IMDb) (ang.)
http://projects.latimes.com/hollywood/star-wqalk/wc-fields/Wyatt Berry Stapp Earp (ur. 19 marca 1848 w Monmouth, Illinois; zm. 13 stycznia 1929 w Los Angeles) – farmer, szeryf, karciarz, właściciel salonu, poszukiwacz złota, łowca bizonów, jeden z najsłynniejszych na Dzikim Zachodzie rewolwerowców oraz stróżów prawa, szeryf miasteczka Tombstone. Zasłynął szczególnie ze strzelaniny w O.K. Corral, w której brali również udział Doc Holliday oraz bracia Wyatta, Virgil i Morgan.
Wyatt Earp stał się bohaterem licznych filmów (np. z 1994 roku), biografii oraz powieści.
Swoją drogę życiową opowiedział dopiero w wieku 80 lat pisarzowi Stuartowi N. Lake, który następnie napisał książkę pt. "Wyatt Earp, Frontier-Marshal", która uczyniła z Earpa legendę, trwającą aż do dziś.


== Filmy i seriale ==
1939 Szeryf z pogranicza (Allan Dwan)
1946 Miasto bezprawia (John Ford);
1955 Wichita (Jacques Tourneur)
1955-1961 The Life and Legend of Wyatt Earp
1957 Pojedynek w Corralu O.K. (John Sturges)
1963 The Life and the Legend of Wyatt Earp
1967 Godzina ognia (John Sturges)
1971 Doc (Frank Perry)
1987 Sunset (Blake Edwards)
1992 Cztery oczy (Piers Haggard)
1993 Tombstone (George Pan Cosmatos)
1994 Wyatt Earp (Lawrence Kasdan)
2000 Kowboj z Szanghaju (Tom Dey)
2003 Rycerze z Szanghaju (David Dobkin)
2012 Wyatt Earp: Zemsta (Michael Feifer)


== Książki ==
Szeryf z miasta bezprawia. Wyatt Earp i inne legendy Dzikiego Zachodu; Przemysław Słowiński, Videograf II, 2008 r., wyd. I, ISBN 978-83-7183-616-9


== Linki zewnętrzne ==
Tombstone - Arizona - Monument GalleryMichael Urbano ( ur. 19 marca 1960 w Sacramento, Kalifornia, USA), amerykański perkusista, autor tekstów, producent.
Najbardziej znany jest jako perkusista grupy Smash Mouth w latach 1999-2006. Przez przystąpieniem do tej formacji, Urbano grał w takich kapelach jak : The Spent Poets, Third Eye Blind, John Hiatt, Black Lab, Cracker, Paul Westerberg, Red House Painters, Willy DeVille. Był również członkiem zespołu Bourgeois Tagg.
W roku 2006 Urbano opuścił Smash Mouth tłumacząc się "rozbieżnościami co do sposobu rozwijania się, zarówno zespołu, jak i jego członków". W roku 2007 pracował z takimi zespołami jak Fischerspooner i Cake, zaś wiosną 2008 utworzył, wraz z Luciano Ligabue zespół i wyruszył w trasę koncertową po Europie.


== Przypisy ==Walter Elias „Walt” Disney (ur. 5 grudnia 1901 w Chicago, zm. 15 grudnia 1966 w Los Angeles) – amerykański producent filmowy, reżyser, scenarzysta, aktor dubbingowy, animator, przedsiębiorca, wizjoner i filantrop. Jeden z największych twórców przemysłu rozrywkowego w historii, legenda animacji i filmu. Zdobył rekordową liczbę 59 nominacji do Oscarów, z czego zdobył również rekordową liczbę 22 statuetek, siedmiokrotny zdobywca Nagrody Emmy. Wraz z bratem, Royem Oliverem Disneyem, założyli wspólnie przedsiębiorstwo Walt Disney Productions, znaną obecnie pod nazwą The Walt Disney Company, największą korporację mediową świata.
Jest twórcą takich postaci jak Myszka Miki (pod którą Disney początkowo sam podkładał głos), pies Pluto czy Kaczor Donald.
W 1955 założył pierwszy park rozrywki Disneyland.


== Rodzina ==

Ojcem Walta Disneya był Elias Disney (ur. 6 lutego 1859, zm. 13 września 1941). Urodził się w rolniczej wsi Bluevale w Ontario w Kanadzie, jako syn Kepple Disneya i Mary Richardson. Był drobnym farmerem i biznesmenem. W 1878 przeniósł się z ojcem do Kalifornii w nadziei na znalezienie złota. Zamiast tego Kepple za namową agenta Union Pacific Railroad nabył 200 akrów ziemi w okolicach Ellis w stanie Kansas.
Elias pracował na farmie ojca do 1884, kiedy to znalazł inną pracę. Dzierżawił sklep z maszynami kolejowymi (jednym z jego współpracowników był Walter Chrysler), potem dołączył do zespołu budującego linię kolejową Union Pacific przez Kolorado. Następnie zarabiał jako skrzypek w Denver. Niespełniony, powrócił na rodzinną farmę.
1 stycznia 1888 Elias poślubił Florę Call w Acron w stanie Floryda. Była córką sąsiada Kepple'a.
Elias i Flora mieli 5 dzieci:
Herbert Arthur Disney, ur. 8 grudnia 1888
Raymond Arnold Disney, ur. 30 grudnia 1890
Roy Oliver Disney, ur. 24 czerwca 1893
Walter „Walt” Elias Disney, ur. 5 grudnia 1901
Ruth Flora Disney, ur. 6 grudnia 1903
Niedługo po ślubie Disneyowie przeprowadzili się do Chicago w Illinois. Tam Elias poznał i zaprzyjaźnił się z Walterem Parrem, kapłanem z katedry kongregacyjnej św. Pawła. Na jego cześć Elias nazwał swego czwartego syna, Walta.
Według niektórych źródeł Elias obawiał się rozprzestrzeniającej się w Chicago fali przestępczości i przeprowadził się z rodziną w 1906 na farmę niedaleko Marceline w stanie Missouri. Rodzina sprzedała farmę w 1909 i do 1911 żyła w wynajmowanym domu, potem przeniosła się do Kansas City w Missouri.
Elias pracował przy budowie obiektów wystawy światowej World's Columbian Exposition w Chicago w 1893, które to wydarzenie miało według Erika Larsona zainspirować Walta Disneya do stworzenia własnego animowanego świata.


== Biografia ==

Walter Elias Disney urodził się w Chicago, jako syn Eliasa Disneya i Flory Call (jego przodkowie wyemigrowali do Kanady z Gowran, hrabstwo Kilkenny w Irlandii, Elias Disney przeniósł się do USA, po utracie rodzinnej farmy). Elias był potomkiem Roberta d’Isigny, francuskiego Normana, który przybył do Anglii wraz z Wilhelmem Zdobywcą w 1066, po czym zanglicyzował nazwisko na Disney. Disneyowie osiedlili się w wiosce znanej obecnie pod nazwą Norton Disney w Lincolnshire, skąd później przenieśli się do Gowran. Flora Call miała korzenie angielskie i niemieckie. Walter otrzymał imiona po ojcu i jego bliskim przyjacielu (Walter Parr – kaznodzieja kościoła świętego Pawła). W 1906 rodzina Walta Disneya przeniosła się na farmę w pobliżu miasta Marceline w stanie Missouri. Farmę sprzedali w 1909 i zamieszkali w wynajętym domu aż do 1911, kiedy to przeprowadzili się do Kansas City. Walt ukończył Benton School 18 czerwca 1917. Podjął naukę w Kansas City Art School, lecz opuścił szkołę w wieku szesnastu lat, aby zostać ochotniczym kierowcą ambulansu w I wojnie światowej. W tym celu podał rok 1900 jako rok urodzenia. Był członkiem American Red Cross Ambulance Force do 1919.
W 1932 Walt Disney uzyskał honorowego Oscara za stworzenie postaci Myszki Miki. Następnymi postaciami stworzonymi przez samego Walta Disneya były Kaczor Donald i pies Pluto. W 1938 Walt Disney uzyskał kolejnego honorowego Oscara za osiągnięcia przy tworzeniu filmu Królewna Śnieżka i siedmiu krasnoludków. W 1941 otrzymał honorowego Oscara wraz z technikami dźwięku i RCA Manufacturing Company za realizację pełnometrażowego filmu animowanego Fantazja.
Pod koniec 1966 zdiagnozowano u niego szybko postępującego raka lewego płuca, spowodowanego częstym paleniem tytoniu. Zmarł na skutek zatrzymania akcji serca. Został pochowany, po kremacji, na cmentarzu w Glendale, w Kalifornii, wbrew legendzie miejskiej twierdzącej, że jego ciało zostało zamrożone, a funkcje życiowe mają zostać przywrócone (po 100 latach, czyli w 2066).
Otrzymał również Oscary w 1953:
za pełnometrażowy film dokumentalny The Living Desert
za krótkometrażowy film dokumentalny The Alaskan Eskimo
za krótki film animowany Toot, Whistle, Plunk and Boom
za krótki film przyrodniczy (na dwóch rolkach) Water Birds
Walt Disney otrzymał łącznie 26 nagród Amerykańskiej Akademii Filmowej (w tym 4 honorowe) oraz 46 nominacji, przodując tym samym we wszystkich hollywoodzkich zestawieniach zwycięzców tych najbardziej prestiżowych nagród filmowych świata.


== Przypisy ==


== Bibliografia ==
Disney Movie Online – Order Of The Aztec Eagle For Walt Disney
Walt Disney, 65, Dies on Coast; Founded an Empire on a Mouse (ang.). W: The New York Times [on-line]. nytimes.com, 1966-12-16. [dostęp 2013-12-10].


== Linki zewnętrzne ==
Walt Disney w bazie Internet Movie Database (IMDb) (ang.)
Walt Disney w bazie filmweb.pl
Walt Disney Family Museum
Walt Disney w bazie Notable Names Database (ang.)
Disney Pictures
TCM MovieWydarzenia filmowe w 1995 roku.


== Wydarzenia ==
22 marca – W Paryżu został oficjalnie ogłoszony manifest Dogma 95 przez duńskich reżyserów Larsa von Triera oraz Thomasa Vinterberga
listopad – po 6 latach przerwy pojawia się następny film z Jamesem Bondem
21 listopada – pojawił się pierwszy film fabularny w pełni zrealizowany przy użyciu komputerów: Toy Story


== Box Office ==


== Premiery ==


=== Filmy polskie ===


=== Filmy zagraniczne ===


==== Styczeń ====


==== Luty ====


==== Marzec ====


==== Kwiecień ====


==== Maj ====


==== Czerwiec ====


==== Lipiec ====


==== Sierpień ====


==== Wrzesień ====


==== Październik ====


==== Listopad ====


==== Grudzień ====


== Nagrody filmowe ==


=== BAFTA ===
48. ceremonia wręczenia nagród Brytyjskiej Akademii Sztuk Filmowych i Telewizyjnych odbyła się w 1995 roku.
Pełna lista nagrodzonych


=== Goya ===
9. ceremonia wręczenia Hiszpańskich Nagród Filmowych odbyła się 21 stycznia 1995 roku.
Pełna lista nagrodzonych


=== Złote Globy ===
52. ceremonia wręczenia Złotych Globów odbyła się 21 stycznia 1995 roku.
Pełna lista nagrodzonych


=== Złoty Niedźwiedź ===
45. Międzynarodowy Festiwal Filmowy w Berlinie odbył się w dniach 9-20 lutego 1995 roku.
Pełna lista nagrodzonych


=== Cezary ===
20. ceremonia wręczenia Francuskich Nagród Filmowych odbyła się 25 lutego 1995 roku.
Pełna lista nagrodzonych


=== Nagroda Gildii Aktorów Filmowych ===
1. ceremonia wręczenia nagród Gildii Aktorów Filmowych odbyła się 25 lutego 1995 roku.
Pełna lista nagrodzonych


=== Złote Maliny ===
15. rozdanie Złotych Malin odbyło się 26 marca 1995 roku.
Pełna lista nagrodzonych


=== Oscary ===
67. ceremonia wręczenia Oscarów odbyła się 27 marca 1995 roku.
Pełna lista nagrodzonych


=== Złota Palma ===
48. Festiwal Filmowy w Cannes odbył się w dniach 17-28 maja 1995 roku.
Pełna lista nagrodzonych


=== Złoty Lew ===
52. Festiwal Filmowy w Wenecji odbył się w dniach 30 sierpnia-9 września 1995 roku.
Pełna lista nagrodzonych


=== Festiwal Polskich Filmów Fabularnych ===
XX. Festiwal Polskich Filmów Fabularnych odbył się 6-12 listopada 1995 roku.
Pełna lista nagrodzonych


== Urodzili się ==
9 lipca – Georgie Henley, brytyjska aktorka


== Zmarli ==
15 stycznia – Andrzej Krasicki, polski aktor (ur. 1918)
2 lutego – Donald Pleasence, aktor (ur. 1919)
6 marca – Barbara Kwiatkowska, polska aktorka (ur. 1940)
11 kwietnia – Jerzy Ambroziewicz, polski scenarzysta (ur. 1931)
25 kwietnia – Ginger Rogers, aktorka i tancerka (ur. 1911)
29 czerwca – Lana Turner, amerykańska aktorka (ur. 1921)
4 lipca – Eva Gabor, amerykańska aktorka (ur. 1919)
17 lipca – Jerzy Michotek, polski aktor i piosenkarz, reżyser programów tv i estradowych (ur. 1921)
27 lipca – Miklós Rózsa, kompozytor muzyki filmowej (ur. 1907)
30 lipca – Aleksander Bardini, polski aktor, reżyser teatralny i filmowy oraz pedagog (ur. 1913)
3 sierpnia – Ida Lupino, angielska aktorka, reżyserka filmowa (ur. 1914)
12 września – Jeremy Brett, brytyjski aktor (ur. 1933)
14 września – Bogusz Bilewski, polski aktor (ur. 1930)
21 października – Maxene Andrews, piosenkarka, aktorka, członkini (Andrews Sisters) (ur. 1916)
22 października – Mary Wickes, amerykańska aktorka (ur. 1910)
25 października – Viveca Lindfors, aktorka (ur. 1920)
23 listopada – Louis Malle, reżyser (ur. 1932)
24 listopada – Jeffrey Lynn, amerykański aktor (ur. 1909)
25 grudnia – Dean Martin, aktor i piosenkarz (ur. 1917)


== Przypisy ==


== Bibliografia ==
IMDB (ang.). [dostęp 2010-10-01].
Filmweb (pol.). [dostęp 2010-10-01].Winston Leonard Spencer Churchill KG, OM (ur. 30 listopada 1874 w Blenheim Palace, zm. 24 stycznia 1965 w Londynie) – brytyjski polityk, mówca, strateg, pisarz i historyk, dwukrotny premier Zjednoczonego Królestwa, laureat literackiej Nagrody Nobla, honorowy obywatel Stanów Zjednoczonych. W 2002 w plebiscycie organizowanym przez BBC został uznany najwybitniejszym Brytyjczykiem wszech czasów.


== Wczesne lata życia ==

Przyszły premier Wielkiej Brytanii wywodził się z bocznej linii arystokratycznej rodziny Spencer-Churchill, ale rodzina Winstona używała tylko nazwiska Churchill. Jego ojcem był wpływowy polityk Partii Konserwatywnej lord Randolph Churchill, młodszy syn 7. księcia Marlborough. Matką Winstona była Jeanette Jerome, córka amerykańskiego finansisty Leonarda Jerome’a.
Podobnie jak większość dzieci z wyższych klas społecznych, Winston spędził większość dzieciństwa w szkołach z internatem. Naukę pobierał w Harrow School, gdzie doszła do głosu jego niezależna i buntownicza natura. Był on przez to często karany, pomimo dobrych wyników z języka angielskiego i historii. Był również mistrzem szkoły w szermierce. Gdy miał 7 lat, jego pierwszy nauczyciel skutecznie zniechęcił go do łaciny, każąc nauczyć się I deklinacji na pamięć. Po dwóch latach pobytu w tej szkole, Winston był tak wykończony psychicznie, że musiał być przeniesiony do innej (po rehabilitacji). Przyszły premier Wielkiej Brytanii nie lubił gry w piłkę nożną i krykieta.
Młody Churchill był rzadko odwiedzany przez matkę, którą bardzo kochał; często pisał do niej listy z prośbą, aby przyjechała lub skłoniła ojca do zezwolenia mu na powrót do domu. Z ojcem łączyły Churchilla raczej chłodne relacje. Jako dziecko nawiązał bliskie stosunki ze swoją nianią, Elisabeth Anne Everest.


== Kariera wojskowa ==

Po ukończeniu Harrow School Churchill próbował dostać się do Royal Military Academy w Sandhurst, co udało mu się dopiero za trzecim podejściem. Szkołę ukończył w 1895 i został podporucznikiem w 4 regimencie huzarów Królowej (4th Queen’s Own Hussars). Jego regiment został następnie wysłany do Indii. Niedługo po przybyciu na miejsce Churchill dotkliwie zranił się w ramię. Ta rana dokuczała mu przez resztę życia. Głównym zajęciem regimentu Churchilla w Indiach było granie w polo. Nie odpowiadało to młodzieńcowi, który wolałby uczestniczyć w walkach. Wolny czas Winston poświęcał na czytanie książek, które zabrał ze sobą.
W 1895 wybrał się na Kubę obserwować działania wojsk hiszpańskich przeciwko kubańskiej partyzantce. Kuba skolonizowana przez Hiszpanów w roku 1492 została następnie w 1762 opanowana przez Anglików, którzy z kolei w następnym roku przehandlowali ją znowu Hiszpanom w zamian za Florydę. Od tego czasu na Kubie toczyły się partyzanckie walki o wyzwolenie. W 1895 walki te zamieniły się w nową rewolucję. Na jej czele stanęli: poeta José Julián Martí oraz generał Maximo Gomez. Churchill podjął starania o urlop w służbie wojskowej w celu wyjazdu na Kubę, gdzie chciał zapoznać się z panującą tam sytuacją militarną, w tym z taktyką walk z powstańcami. Władze brytyjskie, dopiero po usilnych staraniach i protekcjach zgodziły się na wyjazd Churchilla. Jednak nie bezinteresownie. Dano Churchillowi do zrozumienia, że jest to jego prywatna eskapada, na którą przełożeni wojskowi z wyrozumiałością przymykają oczy. Owa „prywatność eskapady” wynikała z drażliwej sytuacji, ponieważ w brytyjskiej prasie i opinii publicznej przeważały sympatie dla powstańców kubańskich. Gdyby Churchillowi lub jego koledze (z którym jechał), przydarzyłoby się na Kubie coś przykrego, władze brytyjskie, z racji owej „prywatności” wyjazdu, z góry umywały ręce, uwalniając się od odpowiedzialności z tego tytułu.
Ale przed wyjazdem obu młodych oficerów zaproszono na poufną konferencję z przedstawicielami wywiadu, którzy zaopatrzyli „wycieczkowiczów” w mapy Kuby i tajne instrukcje. Zlecono im gromadzenie na miejscu określonych danych statystycznych i wiadomości dotyczących między innymi efektywności nowych pocisków karabinowych stosowanych przez wojska hiszpańskie. Churchill z zadań tych wywiązywał się solennie. Skorzystał też z doświadczenia swego ojca, który swego czasu pisywał z Afryki korespondencję dla „Daily Graphic” i właśnie z tymże dziennikiem sam zawarł umowę o nadsyłaniu z Kuby wiadomości zatytułowanych „listy z frontu” po pięć gwinei od listu. Tym samym zapewnił sobie co najmniej pokrycie kosztów swojej wyprawy na Kubę i jednocześnie rozpoczął pracę na polu dziennikarskim. W czasie pobytu na Kubie mniej interesowała go strona polityczna rewolucji kubańskiej, chociaż i w tym zakresie miał wyrobiony własny pogląd, który po wielu latach opisał we wspomnieniach „My Early Life”. Pogląd ten przedstawił dość szczerze, pisząc: „Stosunek uczuciowy Hiszpanów do Kuby był dokładnie taki sam, jak nasz do Irlandii. Pomyślałem sobie, że ci «foreigners», jacyś tam cudzoziemcy, są wręcz bezczelni posługując się wobec swoich kolonii tym samym językiem, jakim my szermujemy, gdy mowa o naszych posiadłościach kolonialnych. Stwierdziwszy to wszakże poprzestałem na zachowaniu odkrycia w swojej «przechowalni pamięciowej»”.

Relacje z tych działań Churchill wysyłał do Daily Graphic. Rok później, w dzień swoich 21 urodzin, Churchill znalazł się po raz pierwszy na pierwszej linii frontu. W 1897 pojechał na Bałkany, by relacjonować wojnę grecko-turecką, która jednak zakończyła się przed jego przybyciem. Po krótkim pobycie w Anglii wrócił do Indii, gdzie wraz ze swoim regimentem tłumił powstanie Pasztunów. Relacje z tych walk wysyłał do The Pioneer i do Daily Telegraph. Po powrocie do Anglii Churchill wydał swoją pierwszą książkę – The Story of The Malakand Field Force.
Podczas pobytu w Indiach Churchill starał się na wszystkie możliwe sposoby, aby dostać się do armii lorda Kitchenera. W 1898 r. w końcu mu się to udało i został wysłany do Sudanu, gdzie Kitchener kończył właśnie tłumić powstanie mahdystów. Zdążył być jeszcze świadkiem szarży brytyjskiej kawalerii w bitwie pod Omdurmanem. Relacje z niej zdał w swej korespondencji do Morning Post. W październiku 1898 r. wrócił do Anglii i rozpoczął pisanie dwutomowego dzieła The River War, które zostało opublikowane w następnym roku.
W 1899 r. Churchill opuścił armię i zdecydował się spróbować swych sił w polityce. Z ramienia konserwatystów wystartował w wyborach uzupełniających w okręgu Oldham. Zajął tam trzecie miejsce i nie dostał się do Parlamentu.
12 października 1899 wybuchła w południowej Afryce wojna między Brytyjczykami a Afrykanerami, tzw. II wojna burska. Churchill wybrał się więc do Afryki jako korespondent wojenny. Podczas podróży pociąg Churchilla wpadł w zasadzkę. Churchill pomógł odblokować tory i ponownie ruszyć pociąg. Został przy tym ranny. Wkrótce później dostał się do burskiej niewoli i został osadzony w obozie jenieckim w Pretorii. Wkrótce jednak uciekł z obozu i, wspólnie z angielskim zarządcą kopalnianym, przeszedł 480 km i trafił do Lourenço Marques w portugalskim Mozambiku.
Ucieczka uczyniła z Churchilla bohatera wojennego. Po powrocie do kraju szybko przyłączył się do armii generała Bullera i towarzyszył jej w walkach o Ladysmith i w zdobywaniu Pretorii. Churchill przyłączył się do południowoafrykańskiego lekkiego regimentu konnego i był jednym z pierwszych Brytyjczyków, którzy wkroczyli do Pretorii. Churchill napisał dwie książki o tej wojnie – London to Ladysmith via Pretoria i Ian Hamilton’s March.


== Początki działalności w Parlamencie ==

Po powrocie z południowej Afryki Churchill ponownie spróbował swych sił w polityce. Dwie opublikowane książki o wojnie burskiej miały służyć promocji autora. Zamiar się powiódł i Churchill (ponownie startując jako kandydat konserwatystów) wygrał wybory powszechne w okręgu Oldham. Był jednak nieobecny na inauguracyjnym posiedzeniu Izby Gmin, gdyż zaangażował się w cykl wykładów w Wielkiej Brytanii i Stanach Zjednoczonych, na których zarobił 10 000 funtów. Było to spowodowane tym, że Churchill był dość ubogi, a ówcześni parlamentarzyści nie pobierali żadnych uposażeń. Przed jednym z wykładów Churchilla prelekcję wygłosił Mark Twain. Churchill zjadł także obiad z wiceprezydentem Rooseveltem, ale obydwaj panowie nie rozmawiali ze sobą.
Po powrocie do Wielkiej Brytanii w lutym 1901 Churchill związał się z wewnątrzpartyjną opozycją wśród konserwatystów kierowaną przez lorda Hugh Cecila. Grupa nazywała siebie „The Hughligans”, przez analogię do „The Hoolingans”. Podczas swojej pierwszej sesji Churchill ostro protestował przeciwko polityce rządu względem armii. Szybko pokłócił się z lordem Cecilem i w 1903 opuścił jego stronnictwo. Znalazł się też wśród przeciwników lidera liberalnych unionistów, Josepha Chamberlaina, koalicjanta konserwatystów, który proponował reformy gospodarcze, mające umocnić brytyjską potęgę ekonomiczną. Te działania spowodowały, że Churchill utracił wielu stronników, a deputowani konserwatystów często opuszczali salę obrad podczas jego przemówień.
Rozczarowanie konserwatystami spowodowało, że w 1904 Churchill zmienił partię polityczną, zostając deputowanym liberałów. Tam kontynuował swoją kampanię na rzecz wolnego handlu. W wyborach powszechnych 1906 r. kandydował w okręgu Manchester North West i te wybory wygrał.


== Pierwsze urzędy ==
Po wygranej liberałów w wyborach Churchill został podsekretarzem stanu w ministerstwie ds. kolonii. Na tym stanowisku zajmował się przygotowaniem konstytucji dla podbitych krajów burskich – Transwalu i Oranii – oraz sprawą chińskich niewolników pracujących w południowoafrykańskich kopalniach. Zyskał też sobie sławę świetnego mówcy i był uznawany za najbardziej prominentnego polityka niewchodzącego w skład gabinetu. Kiedy więc w 1908 nowy premier Herbert Henry Asquith mianował Churchilla Przewodniczącym Zarządu Handlu nie przyjęto tego ze zdziwieniem. Zgodnie z ówczesnymi zwyczajami każdy nowo powołany minister musiał zrezygnować ze swojego miejsca w okręgu wyborczym i zostać ponownie wybrany w innym okręgu. Churchill utracił więc swoje miejsce w okręgu Manchester North West na rzecz konserwatysty Williama Joynson-Hicksa, ale został niedługo później wybrany z okręgu Dundee. Jako minister wprowadził radykalne reformy socjalne wspólnie z Kanclerzem Skarbu, Davidem Lloydem George’em.

W 1910 Churchill został mianowany ministrem spraw wewnętrznych. Na tym stanowisku został bohaterem skandalu. W 1911 doszło do strzelaniny na Sidney Street między Szkocką Gwardią a łotewskimi anarchistami. Churchill udał się na miejsce strzelaniny i zezwolił Gwardii na użycie broni. Nie dopuścił też na miejsce walk straży pożarnej. Został przy tej okazji sfotografowany, a zdjęcie wywołało sporą aferę. Arthur Balfour powiedział: On [Churchill] i fotograf razem ryzykowali swoje cenne życia. Ale o ile mogę zrozumieć co tam robił fotograf, to nie rozumiem co robił tam minister.
Również w 1910 Churchill sprzeciwił się stłumieniu przez wojsko robotniczych protestów w kopalni w Tonypandy. Ostatecznie wojsko zostało użyte do pilnowania kopalń i niedopuszczania do zamieszek. Była to pierwsza interwencja wojska w sprawy cywilne i przysporzyła ona Churchillowi poparcia w Walii.
Jako minister spraw wewnętrznych Churchill, który był zdecydowanym przeciwnikiem praw wyborczych kobiet, nakazał policji używanie brutalnych metod wobec sufrażystek. W konsekwencji został wychłostany szpicrutą przez jedną z kobiet na dworcu w Bristolu.
W 1911 Churchill został Pierwszym Lordem Admiralicji. Urząd ten sprawował przez kolejne 4 lata. Zreformował Royal Navy, wyposażając ją w najnowocześniejszy sprzęt, m.in. lotnictwo morskie oraz zastępując węgiel ropą naftową jako paliwem okrętowym. Opowiadał się też za wzmożoną ochroną brytyjskich interesów na polach naftowych Mezopotamii, podległej wtedy jeszcze imperium osmańskiemu.


== Upadek i powrót do wpływów ==
W sierpniu 1914, po ataku wojsk niemieckich na neutralną Belgię, w Wielkiej Brytanii rozgorzała dyskusja czy przystępować do toczącej się wojny. Spory wpływ na ostateczną decyzję brytyjskiego rządu miał Churchill, który jako Pierwszy Lord Admiralicji postawił Royal Navy w stan gotowości bojowej, co zadecydowało o przystąpieniu Wielkiej Brytanii do I wojny światowej. Nastąpiło to 4 sierpnia 1914 r. Wkrótce też rozpoczęła się morska blokada Niemiec.
Następny rok przyniósł załamanie się politycznej pozycji Churchilla. Patowa sytuacja na froncie zachodnim i kiepska sytuacja Rosji spowodowały, że w Paryżu i Londynie zaczęto zastanawiać się nad otwarciem nowego frontu. W listopadzie 1914 Churchill zaproponował atak na półwysep Gallipoli, którego zdobycie otwierało dla aliantów cieśniny Bosfor i Dardanele, umożliwiało zaopatrywanie Rosji przez Morze Czarne, mogło wyeliminować Turcję z wojny jako sojusznika państw centralnych i skłonić Grecję i Bułgarię do opowiedzenia się po stronie Ententy. W styczniu 1915 r. plan został zaaprobowany przez brytyjski rząd.
Inwazja na półwysep Gallipoli okazała się katastrofą. Dowództwo brytyjskie popełniało błąd za błędem, a Turcy stawili silniejszy opór niż spodziewał się Churchill. W ciągu rocznych walk straty po stronie aliantów wynosiły 44 000 zabitych i 97 000 rannych. Churchill i Pierwszy Lord Morski lord Fisher podali się do dymisji, wzajemnie oskarżając się o niepowodzenia. Churchill przez pewien czas sprawował jeszcze urząd Kanclerza Księstwa Lancaster, ale wkrótce podał się do dymisji i opuścił rząd. Zaciągnął się ponownie do armii i przez kilka miesięcy dowodził batalionem na froncie zachodnim.
Sytuacja zmieniła się w grudniu 1916, kiedy to upadł rząd Asquita. Nowy premier, Lloyd George, nie odważył się początkowo przyjąć Churchilla do gabinetu. Wreszcie jednak, w lipcu 1917 Churchill został ministrem uzbrojenia, zaś po dwóch latach był już ministrem wojny. Na tym stanowisku podjął decyzję o interwencji Brytyjczyków w rosyjskiej wojnie domowej. Churchill był zadeklarowanym antybolszewikiem i twierdził, że „bolszewizm należy zdusić w zarodku”. Interwencja nie zyskała jednak poparcia polityków i społeczeństwa, którzy po zakończeniu wielkiej i krwawej wojny nie mieli ochoty brać udziału w odległym konflikcie. W 1920 ostatnie oddziały brytyjskie zostały ewakuowane z Rosji.


== Dwudziestolecie międzywojenne ==


=== Tłuste lata dwudzieste ===
W tym samym 1920 Churchill rozkazał użyć gazów bojowych podczas powstania Kurdów i Arabów w Iraku, świeżo wówczas poddanym pod władzę brytyjską. Tym samym jest on pierwszym człowiekiem, który wydał rozkaz użycia gazów bojowych przeciwko cywilom.
W 1921 Churchill został mianowany ministrem kolonii. Na tym stanowisku był jednym z sygnatariuszy traktatu angielsko-irlandzkiego, powołującego Wolne Państwo Irlandzkie.
W październiku 1922 Churchill poddał się operacji usunięcia wyrostka robaczkowego. Kiedy wyszedł ze szpitala okazało się, że rząd upadł, a Partia Liberalna zaczęła się rozpadać. Wszystkie te okoliczności, wliczając w to osłabienie po operacji, sprawiły że kampania wyborcza Churchilla była dość niemrawa i w wyborach 1922 Churchill zajął dopiero 4. miejsce. Swój okręg wyborczy w Dundee opuszczał, jak sam stwierdził, „bez urzędu, bez miejsca w Parlamencie, bez partii i bez wyrostka”. W 1923 spróbował szczęścia w okręgu Leicester, ale ponownie przegrał. Wtedy też zdecydował się opuścić Partię Liberalną i powrócić do konserwatystów, ale w kolejnych wyborach startował jako kandydat niezależny. Przegrał wprawdzie wybory uzupełniające w Londynie, ale wygrał wybory generalne w okręgu Epping i po dwuletniej przerwie ponownie zasiadł w Izbie Gmin. Rok później oficjalnie powrócił do Partii Konserwatywnej.
Jeszcze w 1924 premier Stanley Baldwin mianował Churchilla Kanclerzem Skarbu. Głównym zadaniem ministra było przywrócenie pełnej wymienialności funta na złoto, według standardów z 1914. Udało mu się to w 1925, ale zaowocowało to deflacją, bezrobociem i wielkimi strajkami górników w 1926. Działania Kanclerza Skarbu skrytykował ekonomista John Maynard Keynes, który w artykule The Economic Consequences of Mr. Churchill dowodził, że przywrócenie standardów z 1914 doprowadzi do światowej zapaści. Sam Churchill przyznał, że była to jedna z najgorszych jego decyzji, ale główną odpowiedzialność przerzucał na dyrektora Banku Anglii, Montagua Normana, który doradził ten krok niezbyt znającemu się na ekonomii Churchillowi.
Podczas strajków 1926 Churchill domagał się użycia broni przeciwko protestującym. Na łamach rządowego magazynu British Gazette stwierdził, że „jeśli państwo nie złamie strajku generalnego, to strajk generalny złamie państwo”.


=== Chude lata trzydzieste ===
Po klęsce konserwatystów w wyborach 1929 przyszły chude lata dla Churchilla jako polityka. W ciągu dwóch lat został odsunięty od ścisłego kierownictwa partii w związku z jego protestami przeciwko ograniczeniom w handlu i próbom przyznania Indiom szerszej autonomii. Przeciwko temu ostatniemu protestował przez całe lata trzydzieste. Nie darzył również sympatią czołowego indyjskiego działacza niepodległościowego, Mahatmy Ghandiego, którego zwykł nazywać „półnagim fakirem”.
Te działania spowodowały, że kiedy Ramsay MacDonald tworzył w 1931 rząd narodowy, nie zaprosił do niego Churchilla. Jego akcje na politycznej giełdzie spadły jeszcze bardziej w 1936, kiedy to udzielił poparcia królowi Edwardowi VIII w jego sporze z premierem Baldwinem. Spekulowano wówczas, że w wypadku dymisji rządu Baldwina (miała ona nastąpić gdyby król odmówił abdykacji, czego domagał się Baldwin) stanowisko premiera otrzyma właśnie Winston Churchill. Do niczego takiego jednak nie doszło – król abdykował, zaś Churchill znalazł się w politycznej izolacji.
Przez większość lat trzydziestych Churchill nie udzielał się w życiu politycznym, spędzając czas głównie na pisaniu książek, wśród których znalazły się m.in. Marlborough: His Life and Times, biografia jego słynnego przodka Johna Churchilla, 1. księcia Marlborough, oraz Historia Anglików, która została jednak wydana dopiero w latach pięćdziesiątych.
Churchill był pierwszym z brytyjskich polityków, którzy sprzeciwiali się polityce ustępstw wobec kanclerza III Rzeszy, Adolfa Hitlera, tzw. appeasementu, którą prowadził rząd Neville’a Chamberlaina. Po powrocie premiera z Monachium z tekstem porozumienia, które miało „zapewnić pokój naszym czasom”, Churchill stwierdził: „Nasz rząd miał do wyboru hańbę i wojnę. Wybrał hańbę, a wojnę będzie miał i tak”. Taka energiczna działalność zjednała Churchillowi wielu zwolenników w szeregach Partii Konserwatywnej i pozwoliła mu odbudować swoją pozycję.


== II wojna światowa ==


=== Objęcie urzędu premiera ===
Po wybuchu II wojny światowej premier Chamberlain zaproponował Churchillowi stanowisko ministra bez teki. Ostatecznie jednak Churchill wszedł w skład gabinetu jako Pierwszy Lord Admiralicji. W Royal Navy przyjęto to stwierdzeniem „Winston wrócił!”. Wobec braku jakichkolwiek działań wojennych na froncie zachodnim (tzw. dziwna wojna), jedynymi działaniami wojennymi aliantów zachodnich były właśnie operacje morskie, w których Royal Navy odnosiła drobne sukcesy, ale i dotkliwe porażki. Na polecenie Churchilla przystąpiono do montowania na okrętach marynarki stacji radiolokacyjnych, rozpoczęto tworzenie konwojów i uzbrajanie statków handlowych. Churchill był również autorem planu prewencyjnego zajęcia norweskiego portu Narwik, który dawałby aliantom kontrolę nad przewozem rudy żelaza ze Szwecji. Pozostali członkowie gabinetu zablokowali jednak ten pomysł. Innym jego pomysłem było m.in. zaminowanie Renu (operacja „Royal Marine”).
Po ataku Niemiec na Belgię, Holandię, Luksemburg i Francję 10 maja 1940 i niepowodzeniach w Norwegii rząd Chamberlaina stracił zaufanie społeczeństwa. 10 maja Chamberlain podał swój gabinet do dymisji. Funkcję premiera zamierzano powierzyć lordowi Halifaksowi, ale ten odmówił, uważając że nie będzie mógł efektywnie rządzić zasiadając w Izbie Lordów. Po naradzie z kierownictwem partii zasiadających w Izbie Gmin, Chamberlain zdecydował się wskazać na swojego następcę Winstona Churchilla. Jeszcze tego samego dnia król Jerzy VI powierzył mu misję tworzenia rządu.


=== Bitwa o Anglię ===
Churchill był zdeterminowany prowadzić wojnę z Niemcami do samego końca. W tym celu usunął z gabinetu zwolenników pokoju z Niemcami. Najbardziej wpływowy z nich, lord Halifax, został wysłany jako ambasador do Waszyngtonu. W swoim pierwszym przemówieniu do Brytyjczyków Churchill oznajmił, że „nie ma nic do zaoferowania, tylko krew, trud, łzy i pot” (I have nothing to offer but blood, toil, tears and sweat). Po kapitulacji Francji odrzucił pokojowe propozycje Hitlera. W przededniu bitwy o Anglię zapowiedział: „Obronimy naszą Wyspę bez względu na cenę, będziemy walczyć na plażach, będziemy walczyć na lądowiskach, będziemy walczyć na polach i na ulicach, będziemy walczyć na wzgórzach, nigdy się nie poddamy” (We shall defend our island, whatever the cost may be, we shall fight on the beaches, we shall fight on the landing grounds, we shall fight in the fields and in the streets, we shall fight in the hills; we shall never surrender).
Odparcie powietrznej ofensywy Luftwaffe przysporzyło Churchillowi licznych zwolenników. Sam premier o uczestnikach bitwy o Anglię powiedział, że „nigdy w historii wojen tak wielu nie zawdzięczało tak wiele tak niewielu” (Never in the field of human conflict was so much owed by so many to so few). Dzięki dobrym stosunkom z prezydentem USA Franklinem Delano Rooseveltem udało się uzyskać pomoc gospodarczą Stanów Zjednoczonych na zasadach ustawy o pożyczce i dzierżawie (Lend-Lease Act). 14 sierpnia 1941 obaj politycy podpisali na pokładzie pancernika HMS „Prince of Wales” Kartę Atlantycką, która była pierwszym krokiem na drodze do utworzenia Organizacji Narodów Zjednoczonych. Churchill wspierał również ruch oporu w okupowanej Europie. Na jego polecenie utworzono Zarząd Operacji Specjalnych (Special Operations Executive, SOE) z Frankiem Nelsonem na czele.
Churchill wykorzystywał swój talent mówcy, aby zachęcić Brytyjczyków do dalszych poświęceń. Wiele z wypowiedzianych przez niego zdań przeszło do historii. Niektóre przykłady podane są wyżej. Inne słynne zdanie zostało wypowiedziane 10 listopada 1942 i dotyczyło zwycięskiej II bitwy pod El Alamein: „To nie jest koniec. To nie jest nawet początek końca. Ale to jest, być może, koniec początku” (This is not the end. It is not even the beginning of the end. But it is, perhaps, the end of the beginning).
Podczas II wojny Churchill przeżył dwa ataki serca. Pierwszy w grudniu 1941 r., drugi w grudniu 1943. W czasie II wojny światowej jego nazwisko naziści niemieccy umieścili na liście wrogów III Rzeszy tzw. Czarnej Księdze.


=== Wielka Koalicja ===

Sytuacja polityczna i wojskowa Wielkiej Brytanii uległa radykalnej zmianie w 1941. Do tej pory walczyła ona z hitlerowskimi Niemcami praktycznie sama, dysponując jedynie dość ograniczonym wsparciem w postaci armii wystawianych przez brytyjskie dominia oraz rządy okupowanych przez hitlerowców państw, które rezydowały w Londynie. W 1941 do wojny przeciwko Niemcom włączyły się Związek Radziecki, ich dotychczasowy sojusznik, zaatakowany 22 czerwca 1941, oraz Stany Zjednoczone, po ataku na Pearl Harbor. Owe trzy najpotężniejsze państwa, tzw. Wielka Trójka, zdobyły decydujący wpływ na ustalanie działań wojennych i powojennego porządku na świecie. Robiły to bez udziału mniejszych państw koalicji antyhitlerowskiej, a czasami wbrew ich woli.
Z tej trójki przywódców, Churchilla, Roosevelta i Stalina, to właśnie premier Wielkiej Brytanii miał najsłabszą pozycję. Stalinowi nie ufał, ale sojusz z nim traktował jako zło konieczne do wygrania wojny (po ataku na Związek Radziecki Churchill powiedział w Parlamencie, że „gdyby Hitler najechał piekło, udzieliłbym w Izbie Gmin najlepszych rekomendacji Lucyferowi”). Roosevelt z kolei całkowicie ufał Stalinowi, zadowolony, że główny ciężar wojny w Europie ponosi Związek Radziecki. Jego główną obawą była możliwość zawarcia odrębnego pokoju niemiecko-radzieckiego, co Stalin umiejętnie wykorzystywał. Roosevelt zwykle popierał pomysły Stalina, na co Churchill musiał się zgodzić, gdyż Wielka Brytania była uzależniona od gospodarczej i militarnej pomocy USA. Churchill zdawał sobie z tego sprawę i już od początku swojej działalności jako premiera zabiegał o amerykańskie subsydia. Jeszcze w 1940 udało mu się wytargować dostawy amerykańskiego uzbrojenia do Wielkiej Brytanii, a w 1941 wynegocjował pomoc finansową w wysokości 1,082 mld dolarów (rok później pomoc ta wyniosła 4,757 mld dolarów).
Głównym celem polityki Churchilla było usunięcie oddziałów państw „Osi” z basenu Morza Śródziemnego. Jego pomysłami były operacja „Torch” w 1942 r., desant aliantów na Sycylię, a w czasie kampanii włoskiej desant pod Anzio (który nieomal nie zakończył się tak samo tragicznie dla strony atakującej jak Gallipoli). Planował również przeprowadzenie inwazji kontynentu w 1944 r. poprzez zasadniczą operację desantową na Bałkanach, ale nie udało mu się tych planów zrealizować, gdyż natrafił tu na sprzeciw Stalina, który obawiał się brytyjskich wpływów w Europie centralnej i na Bałkanach. Na pierwszym spotkaniu Wielkiej Trójki w Teheranie (28 listopada – 1 grudnia 1943) Roosevelt poparł Stalina i Churchill musiał zgodzić się na operację inwazyjną we Francji. Bałkańskie plany Churchilla zostały zrealizowane w szczątkowej formie poprzez desant brytyjski w Grecji i portach Albanii w październiku 1944, a następnie zbrojne rozbicie ELAS (najsilniejszej organizacji greckiego podziemia kierowanej przez republikańską lewicę i komunistów) i uniemożliwienie w ten sposób przejęcia władzy w Grecji przez przeciwników monarchii. Brytyjczycy byli przeciwni zarówno surowemu karaniu kolaborantów, jak i zniesieniu monarchii, czy też przejęciu władzy przez grecką centro-lewicę. Toteż już w październiku 1944 r. Churchill zalecił swym dowódcom nierozwiązywanie i ochronę greckich formacji kolaboracyjnych. Następnie, w początkach grudnia 1944, Churchill zalecił gen. Scobiemu „Nie wahanie się w potraktowaniu Aten tak, jak traktuje się zbuntowane miasto wroga”. Partyzantów ELAS nie poparł też ZSRR, z którym Winston Churchill już uprzednio uzgodnił swe postępowanie wobec Grecji (i Polski), w dniach 9-10 października 1944 r. w trakcie swej konferencji ze Stalinem w Moskwie. W efekcie tych, a także dalszych działań Grecja pozostała w sferze wpływów brytyjskich, a kontrola nad nią zabezpieczyła interesy Imperium Brytyjskiego na Cyprze i części Bałkanów.
Wielka Trójka zbierała się jeszcze dwukrotnie – w dniach 4–11 lutego 1945 w Jałcie (gdzie ustalono podział stref wpływów w Niemczech i Europie), oraz w dniach 17 lipca – 2 sierpnia 1945 w Poczdamie, gdzie powtórzono ustalenia z Jałty. Konferencję poczdamską Churchill opuścił 26 lipca, by poznać wyniki odbywających się w Anglii wyborów parlamentarnych. Do Poczdamu już nie wrócił.


== Po II wojnie ==
Pomimo niezaprzeczalnych zasług Churchilla jako premiera podczas II wojny światowej, pierwsze powojenne wybory przyniosły ciężką klęskę konserwatystów i zwycięstwo Partii Pracy. Część historyków komentując wynik wyborów stwierdziła, że najprawdopodobniej Brytyjczycy uznali, że człowiek który nadawał się na czas wojenny, nie nada się na czas pokoju. Inni dopatrywali się tu nie tylko stosunku do Churchilla, ile rozczarowania społeczeństwa konserwatywnymi rządami Baldwina i Chamberlaina z lat trzydziestych. W każdym razie następne 6 lat Churchill spędził jako lider partii opozycyjnej.
Winston Churchill był jednym z pierwszych polityków, który poparł ideę zjednoczenia Europy. To on był pomysłodawcą utworzenia „Stanów Zjednoczonych Europy”. Wspierał również sojusz z Francją. To dzięki niemu uzyskała ona stałe miejsce w Radzie Bezpieczeństwa ONZ, gdyż Churchill chciał zminimalizować wpływy ZSRR. Churchill jest również popularyzatorem terminu „żelazna kurtyna”, określającego linię podziału Europy na blok wschodni i zachodni. Termin ten został użyty przez niego po raz pierwszy w treści telegramu, który wysłał rankiem 12 maja 1945 do nowego prezydenta Stanów Zjednoczonych Harry’ego Trumana. Następnie sformułowania tego, były już wtedy brytyjski premier, użył w trakcie słynnego przemówienia w Fulton (Missouri) 5 marca 1946.


== Drugi raz u władzy ==
Wybory 1951 przyniosły klęskę laburzystom i ponownie wyniosły do władzy konserwatystów. Winston Churchill (od 1945 startujący z okręgu Woodford) objął więc ponownie stanowisko premiera. Podczas swojej kadencji odnowił ścisłe związki Wielkiej Brytanii ze Stanami Zjednoczonymi, które sam nazwał „specjalnymi relacjami” (special relations) i aktywnie zaangażował się w ustalanie powojennego ładu światowego. Podczas sprawowania przez niego urzędu na dalszy plan zeszły sprawy wewnętrzne, zepchnięte tam przez ważne wydarzenia międzynarodowe, związane ze stopniowym upadkiem brytyjskiego imperium kolonialnego. Szczególnie pochłaniały one uwagę Churchilla, jako że był on gorącym zwolennikiem przywrócenia Wielkiej Brytanii statusu światowej potęgi.


=== Operacja „Ajax” ===
W 1951 premierem Iranu został liberał i demokrata Mohammed Mossadegh. Rozpoczął nacjonalizację przemysłu naftowego, który wówczas praktycznie całkowicie znajdował się w rękach Wielkiej Brytanii posiadającej większościowe udziały w Anglo-Irańskiej Kompanii Naftowej (później przekształconej w koncern BP). Mossadegh był niesłusznie oskarżany o komunizm i współpracę ze Związkiem Radzieckim. Churchill zdecydował się podjąć potajemną akcję przeciwko irańskiemu premierowi na rzecz szacha Mohammada Rezy Pahlaviego. Do pomocy udało się nakłonić prezydenta USA Dwighta Eisenhowera używając do tego zmasowanej propagandy i fałszywych informacji wywiadowczych. Zorganizowana przez CIA i nieudolnie przeprowadzona akcja w końcu pozwoliła szachowi na usunięcie demokratycznie wybranego premiera w dn. 22 sierpnia 1953 r. i przejęcie pełnej kontroli nad Iranem. Szach przyjął politykę uległości wobec Zachodu, a Wielka Brytania odzyskała kontrolę nad Kompanią Naftową aż do rewolucji islamskiej 1979.


=== Powstanie Mau Mau ===
W 1951 nieporozumienia na tle podziału ziemi w Kenii, doprowadziły do skarg rdzennej ludności na faworyzowanie białych osadników. Odrzucenie skarg przez władze kolonialne spowodowało przejęcie wpływów w kenijskim społeczeństwie przez ugrupowania radykalne i wybuch, wspieranego przez Związek Radziecki, powstania w 1952, zwanego powstaniem Mau Mau (ludności z plemienia Kikuju rugowanej ze swojej ziemi). 17 sierpnia wprowadzono stan wyjątkowy, a Churchill wysłał do Kenii brytyjskie wojska w celu stłumienia rebelii. Wojna była prowadzona z wielkim okrucieństwem z obydwu stron, doprowadziła też do podziału Kenijczyków na wspierających rebelię i wiernych Koronie Brytyjskiej.
Działania rządu brytyjskiego nie spotykały się początkowo z poparciem opinii publicznej. Zmieniło się to w 1953, kiedy rebelianci zmasakrowali członków plemienia Kikuju, popierających Brytyjczyków. Przechyliło to szalę opinii publicznej na stronę Wielkiej Brytanii. Churchill prowadził walkę z powstaniem przy użyciu zarówno argumentów militarnych, jak i idąc na ustępstwa wobec ludności. Dowodzący w Kenii generał George Erskine odniósł spore sukcesy wypierając rebeliantów ze stolicy Kenii, Nairobi (operacja „Anvil”, 1954), oraz większości prowincji (operacja „Hammer”, 1954). Brytyjczycy zorganizowali obozy pracy dla podejrzanych o przynależność lub sympatię dla Mau Mau, w których stosowano nazistowskie metody zmuszania więźniów do pracy. Po kilku latach zdławiono opór. Churchill mógł więc zaproponować rozmowy pokojowe, ale zostały one zerwane niedługo po jego rezygnacji. Powstanie zostało ostatecznie stłumione w 1960, ale narastające nieporozumienia między Kenijczykami a rządem brytyjskim spowodowały ogłoszenie niepodległości Kenii w 1963.


=== Malezja ===
Kolejnym wydarzeniem zagrażającym pozycji i interesom Zjednoczonego Królestwa i pochłaniającym uwagę Churchilla była wojna domowa na Malajach, toczona między siłami rządowymi wspieranymi przez Brytyjczyków a wspieraną przez Chiny komunistyczną Malajską Armią Narodowo-Wyzwoleńczą (Malayan Races Liberation Army, MRLA). Churchill ponownie zastosował strategię łączenia działań militarnych z próbami budowania sojuszu z przeciwnikami MRLA. Była to tzw. kampania zdobywania „serc i umysłów”. Dla Brytyjczyków Malaje były szczególnie ważne, gdyż po ogłoszeniu niepodległości przez Indie, Birmę i Singapur, były one jedyną brytyjską kolonią w tym regionie. W okresie największego natężenia walk stacjonowało tam 35 000 brytyjskich żołnierzy.
Polityka Churchilla zaczęła odnosić sukcesy i komuniści stopniowo tracili poparcie ludności. Ostatecznie walki wygasły w 1960. Jednak Brytyjczykom nie udało się utrzymać Malajów. Wybory 1955 przyniosły spory sukces zwolennikom niepodległości. W 1957 proklamowali oni niepodległości Malezji.
W kwietniu 1955 z powodu pogarszającego się stanu zdrowia Churchill zrezygnował z funkcji premiera i lidera Partii Konserwatywnej oraz wycofał się z czynnego życia politycznego. Oba stanowiska przejął dotychczasowy minister spraw zagranicznych, Anthony Eden.


== Życie osobiste ==


=== Małżeństwo i dzieci ===

Churchill początkowo oświadczył się amerykańskiej aktorce Ethel Barrymore (późniejszej laureatce Oscara za najlepszą kobiecą rolę drugoplanową), ale został odrzucony. W marcu 1908 poznał na przyjęciu Clementine Hozier, w której się zakochał. Jego oświadczyny zostały przyjęte i 12 września 1908 w St Margaret’s Church w Westminsterze odbył się ich ślub. Winston i Clementine doczekali się razem jednego syna i czterech córek:
Diana Churchill (11 lipca 1909 – 19 października 1963), żona Johna Milnera Bileya, 2. baroneta i Duncana Sandysa, miała dzieci z drugiego małżeństwa
Randolph Fredrick Edward Churchill (28 maja 1911 – 6 czerwca 1968)
Sarah Millicent Hermione Spencer Churchill (7 października 1914 – 24 września 2005), trzykrotnie zamężna, nie doczekała się potomstwa, próbowała swych sił w filmie, zagrała m.in. z Fredem Astaire’em w Królewskim weselu
Marigold Frances Churchill (15 listopada 1918 – 23 sierpnia 1921)
Mary Spencer Churchill (15 września 1922 – 31 maja 2014), żona Christophera Soamesa, miała dzieci
Tradycje polityczne rodziny Churchillów zostały zachowane w następnych pokoleniach. Zarówno syn Winstona, Randolph, jak i dwaj wnukowie Winston Churchill i Nicholas Soames, poszli w jego ślady i zasiadali w Izbie Gmin. Córki poślubiły polityków, co pomogło im w karierach.
Clementine była córką lady Blanche Ogilvy, drugiej żony Henry’ego Montague Hoziera, córki 7. hrabiego Airly. Nazwisko jej ojca jest sprawą dyskusyjną. Sama Blanche twierdziła, że ojcem Clementine był słynny kawalerzysta Bay Middleton, jednak biograf Clementine John Hardwick twierdził, że jej ojcem, podobnie jak i innych dzieci z małżeństwa Blanche z Hozierem, był szwagier Blanche Algernon Freeman-Mitford, 1. baron Redesdale.


=== Zainteresowania ===
Kiedy nie przebywał w Londynie i zajmował się działalnością polityczną, Churchill lubił spędzać czas w Chartwell House w Kencie. Razem z żoną kupił tę rezydencję w 1922. Podczas pobytów w niej Churchill lubił pisać, malować oraz podziwiać słynne czarne łabędzie.
Churchill namalował ok. 570 obrazów i wykonał 2 rzeźby. Otrzymał również dyplom z Królewskiej Akademii Sztuk Pięknych w Londynie. Po jego śmierci obrazy zostały skatalogowane przez Davida Coombsa przy wsparciu rodziny Churchillów. Coombs wydał na ten temat dwie książki. Obecnie obrazami Churchilla zajmuje się Tony Malone. Wiele z nich znajduje się jednak w rękach prywatnych, osiągając na aukcjach ceny do miliona dolarów.
Podobnie jak większość polityków w tym czasie Churchill należał do różnych klubów i stowarzyszeń. Jeszcze jako działacz Partii Liberalnej należał do Reform Club i National Liberal Club, zaś po przejściu do Partii Konserwatywnej był członkiem Athenaeum, Boodle’s, Bucks i Carlton Club. Churchill nie lubił jednak przebywać w klubach i spędzał w nich mało czasu, preferując spotkania i obiady w Ritzu lub Savoy Grill lub w stołówce Izby Gmin, razem z innymi deputowanymi.


=== Zdrowie ===
Churchill był powszechnie znany z zamiłowania do cygar i alkoholu. To ostatnie rozpoczęło się podczas pobytu w Indiach i południowej Afryce, gdzie Churchill dodawał whisky do wody, by uniknąć zatrucia. Weszło mu to w nawyk i w późniejszych latach pił whisky zarówno przed, w trakcie, jak i po posiłkach. Historycy spierają się, czy można Churchilla nazywać alkoholikiem. Przeciwnicy argumentują, że spożywanie alkoholu nie wpłynęło negatywnie na jego życie osobiste i działalność polityczną. Churchill Center twierdzi, że w 1936 Churchill założył się z lordem Rothermere, że przez rok powstrzyma się od picia i ten zakład wygrał. Ulubionym alkoholem premiera był czerwony Johnnie Walker, natomiast najchętniej palił cygara marki Romeo Y Julieta rozmiar Julieta No. 2. Ten rozmiar jest teraz nazywany churchill od nazwiska Winstona Churchilla. Był on także miłośnikiem tabaki. Jego ulubioną tabaką była tabaka Western Glory firmy Gawith & Hoggarth. Jest to delikatna tabaka o aromacie słodkawego tytoniu.
Przez większość swojego życia Churchill zmagał się z depresją, którą on sam określał mianem „czarnego psa”. Wspomnienia bliskich mu osób zaświadczają, że był człowiekiem bardzo emocjonalnym, podatnym na huśtawki nastrojów. Bardzo często płakał, również w sytuacjach publicznych. W prasie brytyjskiej po latach określano go mianem najbardziej płaczliwego polityka w historii.


=== Churchill jako historyk ===
Churchill pisał wiele książek, które początkowo były sposobem na zarobienie pieniędzy, gdyż mimo swojego arystokratycznego pochodzenia odziedziczył niewiele pieniędzy (większość została wydana przez matkę). Nie był wykształconym historykiem, ale od młodości czytał książki historyczne. Wpływ wywarły na niego, m.in. historia angielskiej wojny domowej Clarendona, Upadek imperium rzymskiego Gibbona i Historia Anglii Macaulaya. Nie interesował się historią społeczną i ekonomiczną, poświęcał natomiast wiele uwagi sprawom politycznym i wojskowym.
Prace Churchilla można podzielić na trzy kategorie. Do pierwszej można zaliczyć prace dotyczące historii własnej rodziny, z których należy wymienić biografię ojca Life of Lord Randolph Churchill z 1906 oraz biografię 1. księcia Marlborough pt. Marlborough: His Life and Times z lat 1933-1938 w czterech tomach.
Druga kategoria obejmuje prace autobiograficzne oraz wczesne zapiski reporterskie. Należy tu wymienić The Story of the Malakand Field Force z 1898, The River War z 1899, London to Ladysmith via Pretoria, Ian Hamilton’s March z 1900 oraz autobiografię My Early Life z 1930. Jego książki z lat 1898-1900 zawierają wiele informacji o kolonialnych wojnach Wielkiej Brytanii, ale należy pamiętać, że były one rodzajem autopromocji Churchilla, który kandydował do Izby Gmin w 1900.
Najwięcej uznania przyniosły Churchillowi prace należące do trzeciej kategorii, mianowicie wielotomowe opracowania historyczne, takie jak „Światowy Kryzys” (The World Crissis, 1923-1931), sześciotomowa historia I wojny światowej, „II wojna światowa” (The Second World War, 1948-1953), sześciotomowa historia II wojny oraz „Historia Anglików” (A History of the English–Speaking Peoples, 1956-1958) w czterech tomach.
Właśnie te jego prace, zwłaszcza historia II wojny światowej, spowodowały, że w 1953 został laureatem Literackiej Nagrody Nobla za mistrzostwo opisu historycznego i biograficznego, jak i doskonałe przemowy w obronie wysokich ludzkich wartości.


== Ostatnie dni ==


=== Śmierć ===
Churchill zasiadał w Izbie Gmin do 1964 roku, ale po 1955 wycofał się z czynnego życia politycznego i przeniósł się do Chartwell House. Pogłębiająca się depresja i niezdrowy tryb życia powodowały, że Churchill szybko podupadał na zdrowiu. Kiedy w 1963 przyznano mu honorowe obywatelstwo USA nie mógł uczestniczyć w ceremonii. Zastąpił go tam jego syn.
Winston Churchill zmarł 24 stycznia 1965 w wieku 90 lat, równo 70 lat po śmierci ojca. Przyczyną śmierci był udar mózgu.


=== Pogrzeb ===
Z polecenia królowej trumnę z ciałem byłego premiera wystawiono na widok publiczny w Westminster Hall, gdzie znajdowała się przez następne 3 dni. Po upływie tego czasu, 30 stycznia, rozpoczęły się uroczystości pogrzebowe, celebrowane w katedrze Świętego Pawła. Pogrzeb Churchilla miał charakter publiczny. Był to pierwszy publiczny pogrzeb osoby spoza rodziny królewskiej od 1914.
Kondukt pogrzebowy przeszedł następnie wzdłuż Tamizy, przez londyńskie doki. Na cześć Churchilla oddano dziewiętnaście salw armatnich. Konduktowi towarzyszyło ponadto szesnaście myśliwców RAF-u. Na pogrzeb byłego premiera przybyło wielu przedstawicieli władz państwowych (m.in. prezydent Francji Charles de Gaulle, premier Kanady Lester Pearson czy premier Rodezji Ian Smith) oraz członków rodów królewskich. Podobna liczba dygnitarzy uczestniczyła w pogrzebie przywódcy Jugosławii Josipa Broz Tity w 1980 roku, a następnie w pogrzebie papieża Jana Pawła II w 2005 roku.
Na życzenie Churchilla pochowano go z resztą rodziny w St. Martin Church w Bladon, w okolicach Woodstock, w niewielkiej odległości od Blenheim Palace, gdzie Winston Churchill się urodził.
9 lutego 1965 majątek Churchilla wyceniono na 304 044 funtów szterlingów (w przeliczeniu około 3,8 miliona współczesnych funtów).
Jedną z czterech sztucznych szczęk, którą Churchill nosił przez całe życie, można obecnie oglądać w Henterian Museum.


=== Odznaczenia ===

W 1925 został odznaczony estońskim Krzyżem Wolności I klasy. W 1941 otrzymał ceremonialny urząd Lorda Strażnika Pięciu Portów (Lord Warden of the Cinque Ports) oraz został zaprzysiężony jako członek Kanadyjskiej Prywatnej Rady. Od tej pory był tytułowany: Honorowy Winston Churchill. W 1953 został kawalerem Orderu Podwiązki i otrzymał szlachecki tytuł „sir”. W tym samym roku został również uhonorowany literacką Nagrodą Nobla za: „za mistrzostwo opisu historycznego i biograficznego, jak i doskonałe przemowy w obronie wysokich ludzkich wartości”. Po ustąpieniu ze stanowiska premiera w 1955 r. został Kanclerzem Uniwersytetu w Bristolu. W 1959, jako najdłużej zasiadający w Parlamencie deputowany, otrzymał tytuł „ojca Izby”.
W 1955 Churchill otrzymał propozycję otrzymania tytułu książęcego. Były premier propozycję przyjął i nawet wybrał dla siebie tytuł księcia Londynu (Duke of London). Ostatecznie jednak tytułu nie uzyskał. Do zmiany zdania przekonał go syn Randolph, który chciał związać swoją karierę polityczną z Izbą Gmin, co uniemożliwiłoby mu objęcie po śmierci ojca tytułu książęcego. Od tej pory tytuł książęcy jest przyznawany tylko członkom Rodziny Królewskiej.
W 1956 otrzymał Nagrodę Karola Wielkiego za zasługi promowaniu pokoju i integracji w Europie. W 1960 otwarto w Cambridge Churchill College. W 1963 Winston Churchill został pierwszą osobą, której przyznano honorowe obywatelstwo Stanów Zjednoczonych.


== Kontrowersje ==
Postać Winstona Churchilla budzi wśród historyków wiele kontrowersji, mimo że w publicznym dyskursie dominuje jednowymiarowa wizja premiera okresu wojny jako wybitnego stratega i bohatera. Przykładowo brytyjski wojskowy i historyk Gordon Corrigan w książce poświęconej demitologizacji wizerunku Churchilla podważył jego kompetencje w zakresie kierowania walką na morzu i lądzie, a także m.in. sposób prowadzenia polityki kadrowej. Z kolei znany francuski badacz Pierre Milza zwrócił uwagę na utrzymującą się aż do początku II wojny światowej fascynację faszyzmem. Zasugerował dodatkowo, że Churchill mógł wydać rozkaz przeprowadzenia zamachu na włoskiego przywódcę, Benito Mussoliniego. Koncepcja ta już wcześniej pojawiła się we włoskiej produkcji dokumentalnej. Kontrowersje wiązały się także z wydaniem wspomnień osobistego ochroniarza Churchilla z okresu wojny, Waltera H. Thompsona, spisanych jeszcze w 1945 roku. Premier nie wyraził zgody na ich publikację, a nawet podjął starania, by uniemożliwić ją środkami prawnymi, administracyjnymi i finansowymi.


== Rząd Winstona Churchilla ==


=== Gabinet wojenny (koalicyjny) maj 1940 – maj 1945 ===

premier, minister obrony, Przewodniczący Izby Gmin: Winston Churchill
Lord Przewodniczący Rady: Neville Chamberlain
Lord Tajnej Pieczęci: Clement Richard Attlee
minister spraw zagranicznych: Edward Wood, 3. wicehrabia Halifax
minister bez teki: Arthur Greenwood
Zmiany
sierpień 1940 – lord Beaverbrook wchodzi w skład gabinetu jako minister produkcji lotniczej
październik 1940 – John Anderson zastępuje Neville’a Chamberlaina na stanowisku Lorda Przewodniczącego Rady, Kingsley Wood wchodzi w skład gabinetu jako Kanclerz Skarbu, Ernest Bevin wchodzi w skład gabinetu jako minister pracy, lord Halifax zostaje dodatkowo Przewodniczącym Izby Lordów
grudzień 1940 – Anthony Eden zastępuje lorda Halifaksa na stanowisku ministra spraw zagranicznych, następcy Halifaksa na stanowisku Przewodniczącego Izby Lordów nie wchodzą w skład gabinetu
maj 1941 – lord Beaverbrook zostaje pozbawiony stanowiska ministra produkcji lotniczej, ale pozostaje w gabinecie jako minister stanu. Jego następcy na stanowisku ministra produkcji lotniczej nie wchodzą w skład gabinetu
czerwiec 1941 – Beaverbrook zostaje ministrem zaopatrzenia i pozostaje w gabinecie
1941 – Oliver Lyttelton wchodzi w skład gabinetu jako minister rezydent na Środkowym Wschodzie
4 lutego 1942 – Beaverbrook zostaje ministrem produkcji wojennej, jego następcy na stanowisku ministra zaopatrzenia nie wchodzą w skład gabinetu
19 lutego 1942 – Beaverbrook rezygnuje ze stanowiska ministra produkcji wojennej, stanowisko to pozostaje nieobsadzone, Clement Attlee obejmuje stanowisko ministra ds. dominiów, Stafford Cripps zastępuje Attleego na stanowisku Lorda Tajnej Pieczęci i przejmuje od Churchilla stanowisko Przewodniczącego Izby Gmin, Kingsley Wood opuszcza gabinet pozostając Kanclerzem Skarbu
22 lutego 1942 – Arthur Greenwood opuszcza gabinet
marzec 1942 – Oliver Lyttelton obejmuje stanowisko ministra produkcji (dawnego ministra produkcji wojennej), Richard Casey zastępuje go na stanowisku ministra rezydenta
październik 1942 – Stafford Cripps rezygnuje ze swoich funkcji i opuszcza gabinet, jego następcy na stanowisku Lorda Tajnej Pieczęci nie wchodzą w skład gabinetu, Anthony Eden zostaje nowym Przewodniczącym Izby Gmin, Herbert Morrison wchodzi w skład gabinetu jako minister spraw wewnętrznych
wrzesień 1943 – John Anderson zostaje nowym Kanclerzem Skarbu i pozostaje w gabinecie, Clement Attlee zastępuje go na stanowisku Lorda Przewodniczącego Rady, jego następcy na stanowisku ministra ds. dominiów nie wchodzą w skład gabinetu
listopad 1943 – lord Woolton wchodzi w skład gabinetu jako minister odbudowy (Woolton był jedyną osobą piastującą to stanowisko)
styczeń 1944 – lord Moyne zastępuje Richarda Caseya jako minister-rezydent.


=== Gabinet dozorujący (The Caretaker Cabinet), maj – lipiec 1945 ===

premier, minister obrony: Winston Churchill
Lord Przewodniczący Rady: Frederick Marquis, 1. baron Woolton
Lord Tajnej Pieczęci: Max Aitken, 1. baron Beaverbrook
Kanclerz Skarbu: John Anderson
minister spraw wewnętrznych: Donald Somervell
minister spraw zagranicznych, Przewodniczący Izby Gmin: Anthony Eden
minister kolonii: Oliver Stanley
minister ds. dominiów, Przewodniczący Izby Lordów: Robert Gascoyne-Cecil, wicehrabia Cranborne
minister wojny: P.J. Grigg
minister ds. Indii i Birmy: Leo Amery
minister ds. Szkocji: Harry Primrose, 6. hrabia Rosebery
minister lotnictwa: Harold Macmillan
pierwszy lord Admiralicji: Brendan Bracken
Przewodniczący Zarządu Handlu, minister produkcji: Oliver Lyttelton
minister rolnictwa: Robert Hudson
minister pracy: Rab Butler


=== Trzeci gabinet Churchilla październik 1951 – kwiecień 1955 ===

premier Wielkiej Brytanii, minister obrony: Winston Churchill
Lord Kanclerz: Gavin Simonds, 1. baron Simonds
Lord Przewodniczący Rady: Frederick Marquis, 1. wicehrabia Woolton
Lord Tajnej Pieczęci, Przewodniczący Izby Lordów: Robert Gascoyne-Cecil, 5. markiz Salisbury
Kanclerz Skarbu: Rab Butler
minister spraw wewnętrznych: David Maxwell Fyfe
minister spraw zagranicznych: Anthony Eden
minister kolonii: Oliver Lyttelton
minister ds. Wspólnoty Narodów: Hastings Ismay, 1. baron Ismay
minister ds. Szkocji: James Stuart
Przewodniczący Zarządu Handlu: Peter Thorneycroft
Paymaster-General: Frederick Lindemann, 1. baron Cherwell
minister pracy: Walter Monckton
minister zdrowia, Przewodniczący Izby Gmin: Harry Crookshank
minister ds. samorządu: Harold Macmillan
minister ds. koordynacji transportu, paliwa i energii: Frederick Leathers, 1. baron Leathers
Zmiany
marzec 1952 – lord Salisbury zastąpił lorda Ismaya na stanowisku ministra ds. Wspólnoty Narodów, pozostając jednocześnie na poprzednio zajmowanych stanowiskach, lord Alexander of Tunis zastąpił Winstona Churchilla na stanowisku ministra obrony
maj 1952 – Harry Crookshank zastąpił lorda Salisburyego na stanowisku Lorda Tajnej Pieczęci, pozostając przewodniczącym Izby Gmin, jego następcy na stanowisku ministra zdrowia nie weszli w skład gabinetu
listopad 1952 – lord Woolton został Kanclerzem Księstwa Lancaster, lord Salisbury zastąpił lorda Wooltona na stanowisku Lorda Przewodniczącego Rady, lord Swinton zastąpił lorda Salisburyego na stanowisku ministra ds. Wspólnoty Narodów
wrzesień 1953 – Florence Horsbrugh wchodzi w skład gabinetu jako minister edukacji, Thomas Dugdale wchodzi w skład gabinetu jako minister rolnictwa, Gwilym Lloyd George wchodzi w skład gabinetu jako minister żywności, stanowisko ministra ds. koordynacji transportu, paliwa i energii zostaje zniesione, a lord Leathers opuszcza gabinet
październik 1953 – lord Cherwell rezygnuje ze stanowiska Paymaster-General, jego następcy na tym stanowisku nie wchodzili w skład gabinetu
lipiec 1954 – Alan Lennox-Boyd zastępuje Olivera Lytteltona na stanowisku ministra kolonii, Derick Heathcoat-Amory zastępuje Thomasa Dugdale’a na stanowisku ministra rolnictwa
październik 1954 – lord Kilmuir zastępuje lorda Simondsa jako Lord Kanclerz, Gwilym Llyod George zastępuje lorda Kilmouira na stanowisku ministra spraw wewnętrznych, ministerstwo żywności zostaje włączone w skład ministerstwa rolnictwa, David Eccles zastępuje Florence Horsbrugh na stanowisku ministra edukacji, Harold Macmillan zastępuje lorda Alexandra of Tunis na stanowisku ministra obrony, Duncan Sandys zastępuje Macmillana na stanowisku ministra ds. samorządu, Osbert Peake wchodzi w skład gabinetu jako minister emerytur i ubezpieczeń społecznych.


== Przypisy ==


== Bibliografia ==
Lynne Olson: Buntownicy. Warszawa: 2008, s. 17. ISBN 83-60532-12-6.
R. Blake, Winston Churchill
Martin Gilbert, Churchill
Sebastian Haffner, Churchill
Andrzej Kastory, Winston Spencer Churcill
Norman Rose, Winston Churchill: życie pod prąd
Bogusław Wołoszański, Tajna wojna Churchilla


== Linki zewnętrzne ==
Strona poświęcona Winstonowi Churchillowi (ang.)Wilton Norman Chamberlain, znany jako Wilt the Stilt (Szczudło), The Big Dipper oraz Król Tablic (ur. 21 sierpnia 1936, zm. 12 października 1999 w Bel Air w Kalifornii) – amerykański profesjonalny koszykarz grający w lidze NBA dla klubów: Philadelphia Warriors, Golden State Warriors, Philadelphia 76ers i Los Angeles Lakers. Grał również w zespole Harlem Globetrotters.
Chamberlain, który ważył 250 funtów jako junior, a 275 jako profesjonalista (przypuszczalnie ok. 300 funtów po przejściu do Los Angeles Lakers) grał na pozycji centra i jest obecnie uznawany za jednego z najlepszych i najbardziej dominujących graczy w historii NBA.

Wybrany z 3. numerem w drafcie 1959 r., Chamberlain jest posiadaczem około 60 nadal aktualnych rekordów NBA, m.in. w zakresie najwyższej liczby punktów zdobytych w trakcie jednego sezonu, zbiórek, czy średniej w obu tych kategoriach. Jest jedynym graczem w historii NBA, którego średnia punktów na koniec sezonu wynosiła ponad 50. Jest także jedynym, zawodnikiem, który zdobył 100 punktów w jednym meczu NBA (2 marca 1962 w barwach Philadelphia Warriors przeciwko New York Knicks 169:147). Był siedmiokrotnie liderem strzelców ligi, dziewięciokrotnie przewodził NBA w skuteczności rzutów z gry, był także jedenastokrotnie liderem w zbiórkach, a raz został nawet liderem w kategorii asyst.
W 1968 roku został liderem NBA w kategorii asyst, jako jedyny środkowy w historii ligi. Lepszą średnią asyst (9,7) uzyskał wtedy Oscar Robertson z Cincinnati Royals. Tytuły lidera przyznawano wtedy jednak na podstawie łącznej liczby asyst uzyskanych w trakcie całego sezonu. Chamberlain uzyskał 932, Robertson natomiast 660, co zadecydowało o przyznaniu „korony” lidera właśnie temu pierwszemu.
W trakcie swojej kariery sięgał dwukrotne po mistrzostwo NBA, był wybierany czterokrotne MVP sezonu zasadniczego, raz MVP finałów NBA, wystąpił także 13-krotnie w NBA All-Star Game. 10 razy wybierano go do All-NBA Teams. W 1978 r. został uhonorowany zaliczeniem do Basketball Hall of Fame. Znalazł się w składzie NBA 35th Anniversary Team, a w 1996 r. znalazł się na liście pięćdziesięciu najlepszych graczy NBA w historii.
Po zakończeniu kariery koszykarskiej, grywał w amatorskiej lidze siatkarskiej International Volleyball Association (1975–1979), był również prezydentem tej organizacji. Znalazł się na liście IVA Hall of Fame w uznaniu za wkład w rozwój federacji.
Był również biznesmenem, autorem kilku książek, zaliczył epizod aktorski (film Conan Niszczyciel). Przez całe życie był kawalerem. Twierdził, że spał z ponad 20 tysiącami kobiet, czym wywołał spore oburzenie.


== Choroba i śmierć ==
Chamberlain miał kłopoty z sercem. W roku 1992, był hospitalizowany przez trzy dni z powodu nieregularniej pracy tego organu, a w 1999, jego stan gwałtownie się pogorszył. Koszykarz stracił w tym czasie ponad 20 kilogramów. 12 października 1999, Chamberlain zmarł w Bel Air w stanie Kalifornia. Miał liczne rodzeństwo: siostry – Barbara Lewis, Margaret Lane, Selina Gross i Yvonne Chamberlain, i bracia – Wilbert i Oliver Chamberlain.


== Osiągnięcia ==


=== NCAA ===
NCAA Final Four Tournament Most Outstanding Player (1957)
2-krotnie wybrany do All-American First Team (1957–1958)
Członek College Basketball Hall of Fame (2006)


=== NBA ===
2-krotny mistrz NBA (1967, 1972)
4-krotny finalista NBA (1964, 1969-1970, 1973)
4-krotny NBA MVP (1960, 1966–1968)
MVP finałów NBA (1972)
13-krotny uczestnik NBA All-Star Game (1960–1969, 1971–1973)
Uczestnik NBA vs ABA All-Star Game (1972)
MVP NBA All-Star Game (1960)
Debiutant Roku NBA (1960)
7-krotnie wybierany All-NBA First Team (1960–1962, 1964, 1966–1968)
3-krotnie wybierany All-NBA Second Team (1963, 1965, 1972)
2-krotnie wybierany do All-NBA Defensive First Team (1972–1973)
7-krotny lider strzelców NBA (1960–1966)
11-krotny lider NBA w zbiórkach (1960–1963, 1966–1969, 1971–1973)
Lider NBA w asystach (1968)
9-krotny lider NBA w skuteczności rzutów z gry (1961, 1963, 1965–1969, 1972-1973)
Lider wszech czasów NBA w zbiórkach
Klub Warriors zastrzegł należący do niego w numer 13
Klub Lakers zastrzegł należący do niego w numer 13
Klub 76ers zastrzegł należący do niego w numer 13
2-krotnie zaliczany do grona najlepszych zawodników w historii NBA przy okazji obchodów rocznicowych
35-lecie istnienia – NBA 35th Anniversary Team
50-lecie istnienia – NBA's 50th Anniversary All-Time Team

Członek Koszykarskiej Galerii Sław (Naismith Memorial Basketball Hall Of Fame – 1979)


== Przypisy ==


== Linki zewnętrzne ==
Profil na NBA.com (ang.)
Statystyki na basketball-reference.com (ang.)
NBA. Chamberlain pół wieku temu rzucił 100 pkt. (pol.). Sport.pl. [dostęp 2 marca 2012].William Conrad, właśc. John William Cann (ur. 27 września 1920 w Louisville, Kentucky, zm. 11 lutego 1994 w Los Angeles) – amerykański aktor, reżyser i producent filmowy, znany m.in. z roli prokuratora w serialu Gliniarz i prokurator.
Obdarzony charakterystycznym, niskim głosem, już pod koniec lat 30. rozpoczął pracę w radiu. W czasie II wojny światowej służył w lotnictwie. Po wojnie powrócił do pracy radiowej, zyskując uznanie rolami w licznych słuchowiskach, szczególnie jako Marshal Matt Dillon w serii Gunsmoke (1952-1962). Ubiegał się również o tę rolę w wersji telewizyjnej, ale przyznano ją Jamesowi Arnessowi (m.in. ze względu na otyłość Conrada). Poza radiem występował w filmach, zazwyczaj w rolach drugoplanowych, m.in. w The Killers (1946, u boku Burta Lancastera), Body and Soul (1947), Sorry, Wrong Number (1948), The Naked Jungle (1954).
Od lat 60. był związany z telewizją. Początkowo był głównie narratorem i podkładał głos w filmach animowanych, m.in. odtwarzał postać Denethora w animowanej wersji Powrotu Króla Tolkiena (1980). Popularność przyniosły mu trzy role w serialach kryminalnych - detektywa Franka Cannona w Cannon (1971-1976), tytułowego detektywa w Nero Wolfe (1981) oraz prokuratora Jasona McCabe'a w Jake and the Fatman (pol. Gliniarz i prokurator, 1987-1992). Z biegiem lat nadmierna tusza coraz bardziej utrudniała aktorowi życie.
Zmarł w 1994 na atak serca. W 1997 wpisano go do Hall of Fame Radia Amerykańskiego w Chicago.
Był trzykrotnie żonaty i miał jedno dziecko.


== Bibliografia ==
William Conrad. T. 15: Kolekcja Alfred Hitchcock Przedstawia. Poznań: Oxford Educational Sp. z o.o., listopad 2009, s. 12. ISBN 978-83-252-0755-7.


== Linki zewnętrzne ==
William Conrad w bazie Internet Movie Database (IMDb) (ang.)
William Conrad w bazie Notable Names Database (ang.)
William Conrad w bazie filmweb.plWilliam Clark (ur. 1 sierpnia 1770 w hrabstwie Caroline, w Wirginii, zm. 1 września 1838 w Saint Louis, w Missouri) - amerykański podróżnik i odkrywca.
Clark urodził się w rodzinie plantatorów z Wirginii w 1770. Był najmłodszym z sześciorga rodzeństwa i najmłodszym bratem George'a Clarka bohatera wojny o niepodległość Stanów Zjednoczonych. W wieku 14 lat przeprowadził się razem z rodziną na nową plantację do Kentucky.
Na początku 1789 Clark służył jako członek milicji ochotniczej w walkach z Indianami w dolinie Ohio. Oficerem w armii regularnej został w 1792, a w 1794 walczył w bitwie pod Fallen Timbers. 2 lata później zrezygnował ze służby, aby móc zarządzać rodzinną plantacją.
Wkrótce Clark zaprzyjaźnił się z Meriwetherem Lewisem i zgodził się uczestniczyć, jako współdowódca, w wyprawie badawczej, która miała wyruszyć w 1803 na zachód kontynentu. Po kilku miesiącach studiowania astronomii i kartografii Clark i Lewis (kutrem rybackim) popłynęli w górę rzeki Ohio, poczynając od Pittsburgha. Podróżowali m.in. przez Wood River, Illinois, gdzie rzeka Missouri łączy się z Missisipi. Na wiosnę znowu wpłynęli na Missouri i w październiku osiągnęli wioski indiańskiego plemienia Mandanów (obecnie Dakota Północna), gdzie zdecydowali się zostać na zimę.
W czasie pobytu wśród Indian okazało się, że Lewis i Clark będą od nich w dużym stopniu zależni. Mandanowie na szczęście okazali się całkowicie przyjaźni i obdarowali ich żywnością, chronili przed napadami oraz udzielili im bardzo cennych informacji. Największą pomocą był jednak francuski Kanadyjczyk Toussaint Charbonneau, którego podróżnicy zatrudnili jako tłumacza, oraz jego żona z plemienia Szoszonów o imieniu Sacajawea, która była nieocenionym przewodnikiem. Dzięki niej udawało się także utrzymać przyjazne stosunki z napotykanymi plemionami.
W kwietniu 1805 cała ekspedycja licząca 33 członków opuściła wioskę Mandanów i udała się znowu na Missouri. 4 miesiące później udało im się osiągnąć ostatni górny odcinek rzeki nadający się do żeglugi. Plemię Szoszonów dowodzone przez brata Sacagawei dostarczyło im koni. W końcu września przekroczyli góry Bitterroot. Zziębnięci, przemoczeni i głodni zostali przyjęci przez Indian z plemienia Nez Percé. Następnie popłynęli w dół rzeki Columbia i osiągnęli wybrzeże Pacyfiku w listopadzie. Zimę spędzili nad oceanem i wrócili do kraju w 1806 mniej więcej tą sama drogą co wcześniej.
Po powrocie witano ich z wielkim honorami, a oni sami weszli na stałe do panteonu amerykańskich bohaterów. W 1807 prezydent Thomas Jefferson mianował Clarka agentem rządu federalnego do spraw Indian na terytorium Luizjany, otrzymał także stopień generała brygadiera. W roku 1813 został gubernatorem właśnie utworzonego terytorium Missouri. Głównym jego celem był umocnienie obrony terytorium przeciw wrogim plemionom i utrzymanie przyjaznych stosunków z plemionami z Missouri i górnego Missisipi.
Kiedy Missouri zostało stanem w 1820, Clark przegrał w wyborach na gubernatora i zajął się ponownie sprawami kontaktów z Indianami. W 1822 został superintendentem ds. Indian w St. Louis, gdzie zajmował się głównie usuwaniem Indian z terenów wschodnich na ziemie obecnego stanu Kansas. Stanowisko to piastował do śmierci w 1838, zyskując reputację człowieka uczciwego i sprawiedliwego.


== Ciekawostki ==
Nazwę Clarkia dla upamiętnienia W. Clarka nosi jeden z rodzajów roślin z rodziny wiesiołkowatych.


== Zobacz też ==
Meriwether Lewis


== Bibliografia ==
Herman J. Viola, Exploring the West, New York 1988, ISBN 0-89599-021-0
Carl Waldman & Alan Wexler, Encyclopedia of Exploration, New York 2004, ISBN 1-8061-4678-6William (Joseph) Casey (ur. 13 marca 1913 r., zm. 6 maja 1987 r.)
Za rządów Casey'ego jako szefa CIA, agencja potajemnie wspierała finansowo i materialnie afgańskich partyzantów (tzw.Mudżahedini), polską Solidarność, oraz organizowała zamachy stanów w krajach Afryki Centralnej i Południowej.Buffalo Bill, właściwie William Frederick Cody (ur. 26 lutego 1846, zm. 10 stycznia 1917) – myśliwy, zwiadowca armii amerykańskiej (scout), organizator i aktor widowisk rozrywkowych; bohater Dzikiego Zachodu.
Zwiadowca armii USA podczas wojny secesyjnej (1861-1865) i wojen z Indianami (do 1877) w zachodnich stanach USA; 1883 zorganizował widowisko cyrkowe Wild West Show, przedstawiające wydarzenia z historii amerykańskiego Dzikiego Zachodu, i do 1916 prezentował je w Ameryce Północnej oraz Europie Zachodniej; występowali wraz z nim tak znani ludzie Dzikiego Zachodu, jak karciarz i awanturnik Dziki Bill Hickok, mistrzyni w strzelaniu Annie Oakley, czy słynny pogromca generała Custera nad Little Big Horn, wódz Dakotów Hunkpapa Siedzący Byk. Buffalo Bill grał także w sztukach teatralnych pisanych specjalnie dla niego i w pierwszych filmach kowbojskich (westernach). W 1906 roku gościł w Krakowie.
Tego samego roku gościł też w Rzeszowie na podkarpaciu "2 sierpnia 1906 roku na rzeszowskich błoniach miało miejsce niezwykłe widowisko. Amerykański weteran wojny secesyjnej, pogromca Indian, legendarny zabójca Żółtej Ręki (wodza indiańskiego Czejenów), płk William Frederic Cody, zaprezentował rzeszowianom wielki show „Jak zdobywano Dziki Zachód”...".
Pochowany na wzgórzu Lookout Mountain w stanie Kolorado.
Został odznaczony Medalem Honoru.


== Zobacz też ==
Dziki Bill Hickok


== Przypisy ==


== Linki zewnętrzne ==
muzeum BBMLB All-Star Game 1992 – 63. Mecz Gwiazd ligi MLB, który odbył się 14 lipca 1992 roku na Jack Murphy Stadium w San Diego. Mecz zakończył się zwycięstwem American League All-Stars 13–6. Spotkanie obejrzało 59 372 widzów.
Najbardziej wartościowym zawodnikiem został wybrany Ken Griffey, Jr. z Seattle Mariners, który zaliczył trzy uderzenia, w tym home runa i RBI single.


== Wyjściowe składy ==


== Składy ==
W nawiasie podano liczbę powołań do All-Star Game.


== Uwagi ==
↑ Jose Canseco nie zagrał w meczu z powodu kontuzji.


== Bibliografia ==
1992 All-Star Game (ang.). baseball-almanac.com. [dostęp 30 kwietnia 2014].
1992 All-Star Game Play-By-Play and Box Score (ang.). baseball-reference.com. [dostęp 30 kwietnia 2014].Walter Leland Cronkite, Jr. (ur. 4 listopada 1916 w Saint Joseph w stanie Missouri, zm. 17 lipca 2009 w Nowym Jorku) – amerykański dziennikarz telewizyjny, najbardziej znany jako prezenter Evening News.
Dzieciństwo spędził w Missouri i Teksasie. Studiów na uniwersytecie w Austin nie ukończył, poświęcił się natomiast dziennikarstwu prasowemu. Potem przeszedł do radia w Oklahomie i w Missouri.
W czasie II wojny światowej jako reporter United Press wyróżnił się relacjami z Afryki Północnej i Europy. Po wojnie relacjonował procesy norymberskie i przez 2 lata był głównym reporterem swojej agencji w Moskwie. W 1950 zaczął pracę w rozwijającej się telewizji CBS. Zajmował się tam polityką i prowadził cykl historyczno-dokumentalny.
Od 1962 do 1981 prowadził w CBS dziennik Evening News, stając się ikoną amerykańskiej telewizji. Uważany był za osobę cieszącą się największym zaufaniem Amerykanów. Jego twarz i głos kojarzą się wielu amerykańskim telewidzom z takimi wydarzeniami jak kryzys kubański, zabójstwo Kennedy'ego, wojna w Wietnamie, lądowanie na Księżycu czy afera Watergate.
W prowadzonych przez siebie programach Cronkite mówił w tempie 124 słów na minutę, by każdy mógł go zrozumieć (przeciętna wśród mieszkańców USA to 165 słów na minutę).
Popierał Kennedy'ego i był przeciwny wojnie w Wietnamie. Przeszedł na emeryturę w marcu 1981 (zastąpił go wtedy Dan Rather). Wypowiadał się jednak często publicznie, między innymi jako przeciwnik George'a W. Busha i ataku na Irak. Wspierał Billa Clintona podczas jego impeachmentu.
Zmarł po długiej chorobie – od lat cierpiał na chorobę naczyniową mózgu. Był krótkofalowcem, posiadał znak KB2GSD.


== Linki zewnętrzne ==
The News Bizarre: RIP Walter Cronkite (ang.)
Walter Cronkite - Telegraph (ang.)Wally Cox, właściwie Wallace Maynard Cox (ur. 6 grudnia 1924 w Detroit w stanie Michigan, zm. 15 lutego 1973 w Los Angeles w stanie Kalifornia) – amerykański komik i aktor. Dwukrotny laureat nominacji do nagrody Emmy.
Karierę aktorską rozpoczął w 1948 roku. W latach 1964-1973 podkładał głos pod tytułowego bohatera kreskówki NBC/CBS Super Pies (Underdog). Był też głównym bohaterem sitcomu NBC Mr. Peepers (1952-1955).
Trzykrotnie żonaty; dnia 7 czerwca 1954 roku poślubił Marilyn Gennaro, 7 września 1963 zawarł związek małżeński z Milagros Tirado (z którą rozwiódł się w maju 1966, i która urodziła mu dwoje dzieci), Patricię Tiernan pojął za żonę w 1967. Był osobą biseksualną. W dzieciństwie był przyjacielem Marlona Brando. W przyszłości Cox i Brando zostali kochankami.
Autor dwóch książek: My Life As A Small Boy (1961) oraz Ralph Makes Good (1965).
Zmarł w wieku czterdziestu ośmiu lat. Przyczyną zgonu był zawał mięśnia sercowego.


== Linki zewnętrzne ==
Wally Cox w bazie Internet Movie Database (IMDb) (ang.)
Wally Cox w bazie filmweb.pl
Internet Movie Database (IMDb) (ang.)
Find a Grave (ang.)


== Przypisy ==William Frank Buckley, Jr. (ur. 24 listopada 1925 w Nowym Jorku, zm. 27 lutego 2008 w Stamford) – amerykański publicysta konserwatywny, wydawca, pisarz, tradycjonalista katolicki.


== Zarys biografii ==
Ukończył Uniwersytet Yale. Był redaktorem naczelnym dwutygodnika „National Review”, który założył w 1955. Napisał ponad pięćdziesiąt książek politycznych, historycznych i powieści.
Jego brat, James L. Buckley, był senatorem, a jego jedyny syn, Christopher Buckley, jest pisarzem i satyrykiem.


== Twórczość ==


=== Powieści ===


== Bibliografia ==
William F. Buckley w bazie Notable Names Database (ang.)William Seward Burroughs II (ur. 5 lutego 1914 w St. Louis, zm. 2 sierpnia 1997 w Lawrence) – pisarz i poeta amerykański, także aktor i scenarzysta filmowy. Wiele fragmentów jego twórczości zawiera elementy autobiograficzne; sam widział swoje dzieła jako jedną, wielką księgę. Obok Allena Ginsberga i Jacka Kerouaca główny przedstawiciel ruchu artystycznego Beat Generation, popularny także w środowisku hippisów oraz obyczajowych rebeliantów lat 60. Często tematem jego dzieł były doświadczenia związane z zażywaniem opiatów oraz homoseksualizm.


== Życiorys ==
Syn Edmunda Burroughsa oraz Laury Lee Burroughs. Rodzice prowadzili sklep z antykami, najpierw w St. Louis, a następnie w Palm Beach na Florydzie. Jego dziadek, William Seward Burroughs, był znanym wynalazcą; zasłynął znacznym udoskonaleniem bankowej maszyny liczącej i został głównym udziałowcem doskonale prosperującej firmy Burroughs Adding Machine Company.
W latach 1929–1932 przyszły pisarz uczęszczał do szkół John Burroughs School w St. Louis i The Los Alamos Ranch School w Nowym Meksyku. Prowadził wówczas pamiętniki, w których ujawniała się już jego biseksualna orientacja. Ze szkoły w Los Alamos został wyrzucony za przyjmowanie wodzianu chloralu i wrócił do innej szkoły w St. Louis. W 1932 zdał na Uniwersytet Harvarda, na którym studiował literaturę amerykańską do 1936. W tym okresie zapoznał się z kulturą gejowską Nowego Jorku. Wraz ze swoim bogatym przyjacielem, Richardem Sternem, często odwiedzali razem kluby gejowskie w dzielnicach Harlem i Greenwich Village.
Po zakończeniu studiów, wyjechał do Europy. W Wiedniu i Budapeszcie zobaczył życie Europy weimarskiej. Poznał wtedy Niemkę żydowskiego pochodzenia, Ilsę Herzfeld Klapper, z którą ożenił się w Dubrowniku; przede wszystkim po to, by umożliwić jej ucieczkę do Stanów Zjednoczonych. Po przybyciu do USA Borroughs i Klapper wzięli rozwód, ale pozostali przyjaciółmi przez wiele lat.
W 1938 wznowił studia antropologiczne na Uniwersytecie Cambridge oraz zaczął spotykać się z Kellsem Elvinsem. Razem napisali pierwszą wersję Ostatnich zórz o zmierzchu.
Do września 1949 mieszkał w USA. W Nowym Jorku poznał Allena Ginsberga (1943) i Jacka Kerouaca (1944), a przez nich – Joan Vollmer, z którą zamieszkał w 1945. W 1947 parze urodził się syn, William Seward Burroughs Jr.
W 1946 Burroughs uzależnił się od heroiny, morfiny i alkoholu, od tego momentu był również handlarzem narkotyków. W 1949 pisarz musiał wyjechać do Meksyku, z powodu podejrzeń o posiadanie marihuany. 6 września 1951 w mieście Meksyk doszło do tragedii: w obecności dwóch przyjaciół William zastrzelił Joan, celując z pistoletu do szklanki z ginem, którą Vollmer na jego prośbę umieściła na swojej głowie. Jednak dzięki manipulacjom, jakich dokonał znajomy adwokat i dzięki fałszywym zeznaniom, Burroughs wyszedł na wolność po trzynastu dniach aresztu. Po kilku miesiącach pisarz opuścił Meksyk i wyjechał do Ameryki Południowej w poszukiwaniu yage – narkotyku, który miał łagodzić skutki uzależnienia od opium.
W Meksyku powstały dwie powieści Ćpun (Junkie, wydana w 1953 pod pseudonimem: „William Lee”) oraz Pedał (Queer, ukazała się dopiero w 1985).
W 1953 Burroughs przebywał głównie w Kolumbii i Peru. W 1959 wydany został Nagi lunch. Książka powstawała głównie w Tangerze, w którym przebywał w latach 1954–1958. W trylogii tej zastosowana została kolażowa metoda cut-up, zainicjowana wraz z Brionem Gysinem (następnie wspólnie napisali książkę o pisarsko-filozoficznym aspekcie reguły cut-up–The Third Mind (1978)).
W 1969 wydana została książka The Job, zawierająca rozmowy przeprowadzone pomiędzy Burroughsem a francuskim dziennikarzem Danielem Odierem.
Burroughs do końca życia podróżował. Przez dłuższy czas mieszkał w Londynie (1966–73), Nowym Jorku (1974–81) i Lawrence (od 1981 – wówczas na marskość wątroby zmarł jego syn).
W latach siedemdziesiątych Burroughs stał się źródłem inspiracji dla wielu twórców. W Nowym Jorku odwiedzili go między innymi Frank Zappa, Andy Warhol, Lou Reed, David Bowie, David Byrne, Patti Smith i Joe Strummer. Przez jakiś czas mieszkał u niego Mike Ratledge. Dzięki tej znajomości pisarz udzielił zezwolenia na wykorzystanie tytułu jego powieści The Soft Machine jako nazwy zespołu Soft Machine.
Praktykował magię. W 1993 został inicjowany do Magicznego Paktu Iluminatów Thanaterosa.
Zmarł na serce 2 sierpnia 1997 w Lawrence.


== Twórczość ==


== Przypisy ==


== Bibliografia ==
Kirsch Hans-Christian, W drodze. Poeci pokolenia beatników: William S. Burroughs, Allen Ginsberg, Jack Kerouac, tł. J. Raczyńska, Iskry, Warszawa 2006, ISBN 83-244-0026-5


== Linki zewnętrzne ==
Największy portal poświęcony twórczości Williama S. Burroughsa
Biografia Williama S. Burroughsa w Magazynie MAGIVANGAWilliam Bendix (ur. 14 stycznia 1906, zm. 14 grudnia 1964) – amerykański aktor filmowy.


== Filmografia ==
1942: Wake Island jako Szer. Aloysius K. 'Smacksie' Randall
1944: Łódź ratunkowa (film) jako Gus Smith
1946: Błękitna dalia jako Buzz Wanchek
1952: Makao (film) jako Lawrence C. Trumble
1963: Pieniądze albo miłość jako Joe Fogel


== Nagrody i nominacje ==
Za rolę szer. Aloysiusa K. 'Smacksie' Randalla w filmie Wake Island został nominowany do Oscara.


== Bibliografia ==
William Bendix w bazie filmweb.pl
William Bendix w bazie Internet Movie Database (IMDb) (ang.)George William Beaumont Howard (ur. 15 lutego 1949), brytyjski arystokrata, najstarszy syn Charlesa Howarda, 12. hrabiego Carlisle i Elii Beaumont, córki 2. wicehrabiego Allendale.
Wykształcenie odebrał w Eton College i w Balliol College na Uniwersytecie w Oksfordzie. Uczelnię wyższą ukończył z tytułem magistra sztuk pięknych. W 1987 r. osiągnął rangę majora 9/12 pułku królewskich lansjerów (9th/12th Royal Lancers). Próbował również swych sił w karierze politycznej, ale bezskutecznie. W 1987 r. startował z listy Partii Liberalnej w wyborach do Izby Gmin w okręgu Easingtonand. W 1989 r. startował w wyborach do Parlamentu Europejskiego z ramienia liberalnych demokratów w okręgu Northumbria. Po śmierci ojca w 1994 r. odziedziczył tytuł hrabiego Carlisle i zasiadł w Izbie Lordów, gdzie zasiadał do reformy Izby Lordów 1999 r.
Hrabia nie jest żonaty i nie posiada potomstwa. W razie jego bezpotomnej śmierci tytuł przypadnie jego bratu, Philipowi Howardowi.Anthony Wilford Brimley (ur. 27 września 1934 w Salt Lake City, stan Utah) – amerykański aktor filmowy, najbardziej znany z popularnej komedii science fiction Kokon (1985; reż. Ron Howard) i jej kontynuacji z 1988 pt. Kokon: Powrót. Wystąpił w ponad 50 filmach.


== Wybrana filmografia ==
Chiński syndrom (1979) jako Ted Spindler
Elektryczny jeździec (1979) jako Farmer
Więzień Brubaker (1980) jako Rogers
Granica (1980) jako Scooter Jackson
Bez złych intencji (1981) jako asystent prokuratora generalnego James A. Wells
Coś (1982) jako dr Blair
Za dziesięć minut północ (1983) jako kpt. Malone
Pod czułą kontrolą (1983) jako Harry
Hotel New Hampshire (1984) jako Iwoa Bob
Urodzony sportowiec (1984) jako Pop Fisher
Kokon (1985) jako Benjamin "Ben" Luckett
Ewoki: Bitwa o Endor (1985) jako Noa
Akt zemsty (1986) jako Tony Boyle
Kokon: Powrót (1988) jako Benjamin "Ben" Luckett
Firma (1993) jako William Devasher
Nieuchwytny cel (1993) jako wujek Douvee
Zacni kowboje (1995) jako C. C. Tarpley
Obywatele prezydenci (1996) jako Joe Hollis
Przodem do tyłu (1997) jako Frank Brackett
Koniec raju w Brigham (2001) jako Stu


== Linki zewnętrzne ==
Wilford Brimley w bazie Internet Movie Database (IMDb) (ang.)
Wilford Brimley w bazie filmweb.plDziki Bill Hickok, właściwie James Butler Hickok (ur. 27 maja 1837 w Homer, obecnie Troy Grove w stanie Illinois, zm. 2 sierpnia 1876 w Deadwood na Terytorium Dakoty, obecnie w stanie Dakota Południowa) – rewolwerowiec, "stróż prawa i porządku", uważany za bohatera narodowego Stanów Zjednoczonych, znany ze swoich umiejętności strzeleckich, bohater wielu mitów i legend. Twierdził, że zabił ponad 100 osób – w rzeczywistości było ich około dziesięciu.
Hickok przybył na Dziki Zachód z rodzimego stanu Illinois do Terytorium Kansas jako woźnica dyliżansów. Zmienił jednak profesję, stając się egzekutorem prawa na pogranicznych obszarach nowych stanów Kansas i Nebraska. W czasie wojny secesyjnej walczył po stronie Unii przeciwko Konfederacji, a po jej zakończeniu zyskał sławę jako zwiadowca, szeryf, strzelec wyborowy i zawodowy hazardzista. Był zamieszany w kilka głośnych pojedynków. Obawiał się strzału w plecy, dlatego też w lokalach, które odwiedzał, zawsze starał się usiąść tak, by za jego plecami znajdowała się ściana. W dniu, kiedy zginął, nie mógł takiego miejsca znaleźć.


== Biografia ==


=== Młodość ===
Hickok urodził się 27 maja 1837 w miasteczku Homer w stanie Illinois (później nazwę zmieniono na Troy Grove), w hrabstwie LaSalle. Miejsce, w którym przyszedł na świat, jest jednym z zabytków pod opieką Agencji Ochrony Zabytków Stanu Illinois. Nosi ono nazwę "Stanowy Pomnik Dzikiego Billa Hickoka". Od 29 sierpnia 1930 znajduje się tam ciosany obelisk z surowego marmuru.
Hickok wychował się na wsi, a jego domostwo stanowiło przystanek na umownym szlaku, zwanym Underground Railroad, będącym siecią dróg, którymi przerzucano z południa na północ zbiegłych niewolników. Uczył się wtedy strzelać, by w razie potrzeby bronić domu przed przeciwnikami abolicjonizmu. Już jako dziecko był uznanym strzelcem.
W 1855 Hickok, wówczas 18-latek, pobił się z rówieśnikiem, Charlesem Hudsonem, i w czasie bójki obaj wpadli do kanału. Hickok, w przekonaniu, że zabił Hudsona, uciekł z domu i zaciągnął się do prywatnej armii generała Jima Lane'a, gdzie spotkał 12-letniego zwiadowcę Williama Cody'ego, znanego później jako "Buffalo Bill".


=== Na Terytorium Kansas ===
W 1856 Hickok przeniósł się do Terytorium Kansas z zamiarem uprawiania roli. Dwa lata później, jako dziki osadnik na ziemiach Indian plemiona Shawnee, zgłosił do odpowiedniego urzędu 160-akrową (65 ha) działkę w hrabstwie Johnson. Jako jeden z sześciu osadników stracił ją w 1859 na rzecz Indianina z plemiona Huronów (Wyandot), Samuela McCullocha, na mocy traktatu Stanów Zjednoczonych z 1842 z Huronami, umożliwiającego niektórym wpływowym członkom tego plemienia objęcie 640-akrowych działek na "terytorium indiańskim" na zachód od rzeki Missisipi. 22 marca 1858, w wieku niespełna 21 lat, Hickok został wybrany na jednego z czterech pierwszych konstabli nowo utworzonej w okolicy wsi Monticello.
Pozbawiony ziemi, zatrudnił się jako woźnica w firmie przewozowej "Russell, Waddell & Majors". Rok później odesłano go do położonej w Nebrasce Rock Creek Station, którą jego firma odkupiła właśnie od Davida McCanlesa, by w czasie rekonwalescencji pracował jako stajenny.
12 lipca 1861 Hickok był obecny przy strzelaninie, która miała miejsce, gdy McCanles, jego 12-letni syn i dwaj pracownicy przybyli do stacji Rock Creek, domagając się jej zwrotu. Z wnętrza stacji, w której znajdował się Hickok oraz kierownik stacji Horace Wellman z żoną Jane, padł strzał, w wyniku którego zginął McCanles. Następnie uśmiercono jego dorosłych towarzyszy: jednego strzałem ze strzelby, drugiego motyką. W następstwie tych zdarzeń Hickok, Horace Wellman i nieobecny przy zajściu pracownik J.W. Brink zostali pozwani przez rodzinę McCanlesów i stanęli przed sędzią pokoju T.M. Coulterem, który uniewinnił oskarżonych. Ten głośny epizod znany jest jako "Masakra McCanlesów". Niezależnie od tego, czy Hickok rzeczywiście kogoś wtedy zabił, jest mu to przypisywane, a przerysowana opowieść o jego rzekomym heroicznym odparciu ataku przeważających sił, która ukazała się w czasopiśmie "Harper's", jest początkiem jego legendy..


=== Rola w wojnie secesyjnej ===
12 kwietnia 1861 wybuchła wojna secesyjna. Hickok wstąpił do armii Unii na początku sierpnia 1861. Służył na zachodzie, głównie w stanach Kansas i Missouri. 10 sierpnia 1861 uczestniczył w przegranej bitwie nad Wilson's Creek blisko Springield, kiedy to stracił życie dowodzący oddziałem 5500 żołnierzy generał Unii Nathaniel Lyon. Sam Hickok został niemal trafiony pociskiem artyleryjskim pod ostrzałem wojsk Konfederacji.
Podczas wojny Hickok służył kolejno jako woźnica, policjant federalny i zwiadowca. Jego reputacja doświadczonego zwiadowcy utrwaliła się podczas służby na kresach przeciwko Indianom Dakota. Generał brygadier John B. Sanborn, który mianował Hickoka wpierw policjantem, a następnie zwiadowcą, wspominał go po 20 latach następująco:
W czasie wojny secesyjnej Hickok służył z innymi zwiadowcami: "Buffalo Billem" Codym, Robertem Denbowem i Davidem L. Paynem. Między mężczyznami zawiązała się przyjaźń, która miała trwać wiele lat.


=== Po wojnie ===
Po wojnie Hickok nadal pracował dla armii jako zwiadowca, przez jakiś czas był też zatrudniony przez władze federalne jako egzekutor prawa.
We wrześniu 1865 kandydował na szeryfa Springfield, ale przegrał z Charlesem C. Mossem. Kilka miesięcy później pracował jako detektyw w Forcie Riley w Kansas, dokąd sprowadził go jego były naczelnik wojskowy, kwatermistrz R.B. Owen. Do 1867 praca Hickoka polegała na wypadach w teren z Fortu Riley, przede wszystkim w celu ścigania złodziei mułów. Następnie od maja do sierpnia służył jako zwiadowca 7. pułku kawalerii Armii Stanów Zjednoczonych, po czym został zatrudniony przez władze federalne jako egzekutor prawa. Obowiązki te pełnił z przerwami do 1870. W lipcu 1867 kandydował na szeryfa nowo utworzonego kansaskiego miasta Ellsworth, lecz wycofał się przed zakończeniem głosowania. W listopadzie kandydował raz jeszcze, tym razem na szeryfa całego hrabstwa Ellsworth. W sumie uzyskał 155 głosów w granicach miasta, więcej niż ktokolwiek inny, przegrał jednak z byłym wojskowym E.W. Kingsburym na skutek braku poparcia poza miastem. W sierpniu 1869 radni hrabstwa Ellis specjalnie zorganizowali wybory w mieście Hays. Na tymczasowego szeryfa Hickok został wybrany 23 sierpnia 1869, a 2 listopada 1869 – na stałego. Później był szeryfem w mieście Abilene, stanowiącym największe w Kansas centrum spędu bydła. Radni tego miasta zatrudnili go w tym charakterze w 1871, od 15 kwietnia do 13 grudnia. To w tym okresie Dziki Bill miał wnieść największy wkład w utrzymanie prawa i porządku.
Potem Hickok został zawodowym hazardzistą.
Sławę przyniosły mu dwa wywiady z 1867. Pierwszy – udzielony pułkownikowi George'owi W. Nicholsowi, przeredagowany przez Nicholsa lub redakcję tak, że stanowił ilustrowany drzeworytami felieton, ukazał się pod tytułem Wild Bill jako cover story lutowego numeru "Harper's New Monthly Magazine". Drugiego udzielił młodemu walijskiemu reporterowi "Weekly Missouri Democrat", Henry'emu Mortonowi Stanleyowi, późniejszemu badaczowi Afryki. Wywiad ze Stanleyem opublikowano 16 kwietnia 1867. Stanley napisał:


=== W roli aktora ===

Pod koniec sierpnia 1872 Hickok po raz pierwszy udał się na Wschód, do kanadyjskiego Niagara Falls, gdyż pułkownik Sidney Barrett namówił go do wzięcia udziału w sztuce teatralnej własnej produkcji pt. Grand Buffalo Hunt. Wystawiono ją na specjalnej, położonej w parku scenie dla 50 tys. widzów. Hickok wystąpił jako narrator i konferansjer. Przedstawienie to nie przyniosło oczekiwanego dochodu, pomimo że obecność Dzikiego Billa we własnej osobie przyciągnęła liczną publiczność. Z tego powodu Hickok zdecydował się powrócić na obrzeża Zachodu i zamieszkał w Springfield w stanie Missouri. Zaniechał dalszego udziału w przedstawieniach do czasu występów w miastach Wschodu wraz z Cody's Combination; miały one miejsce w sezonie teatralnym 1873-74, a przekonał go do nich namową i ofertą sowitej zapłaty "Buffalo Bill" Cody.
Podczas tournée z Cody's Combination Hickok zdał sobie sprawę, być może po raz pierwszy, że stanowi żywą legendę. Nie przypadło mu to do gustu, w szczególności za sprawą związanych z tym stanem rzeczy parodii, zafałszowań i zwykłych wygłupów na scenie. Czuł się skrępowany w czasie występów; 12 marca 1874 w Rochester porzucił więc aktorstwo i udał się na Zachód, mimo że Cody i Teksas Jack Omohundro starali się go powstrzymać. Na pożegnanie Hickock otrzymał po 500 dolarów od każdego z nich oraz parę rewolwerów Smith & Wesson modelu American, kaliber 44.
Buffalo Bill wspominał niekończące się kłopoty z Dzikim Billem jako aktorem:


=== W roli rewolwerowca, ponownie zwiadowcy i szeryfa ===
W sposób nietypowy dla Hickoka, który prawie zawsze uśmiercał przeciwników w trakcie pełnienia obowiązków służbowych, jego pierwszy pojedynek jako rewolwerowca dotyczył prywatnego zatargu z osobnikiem, z którym się wcześniej przyjaźnił; był to były żołnierz armii konfederackiej, Davis K. Tutt; Hickok spotkał go na początku 1865 w missourskim Springfield. Po pewnym czasie doszło między nimi do kłótni, gdy Tutt upokorzył publicznie Hickoka, zagarniając ze stołu karcianego jego pamiątkowy zegarek jako zastaw za rzekomo niespłacony dług w wysokości 35 dolarów, który Hickok miał zaciągnąć, kupując od niego konia. Hickok oznajmił wtedy, że winien jest Tuttowi jedynie 25 dolarów, na co posiada dowód na piśmie. Ostrzegł Tutta, że zastrzeli go, jeśli ten będzie się pokazywać publicznie z jego zegarkiem. Tutt, którego wzburzyła ta wypowiedź, następnego dnia (21 lipca 1865) ostentacyjnie spacerował z wywieszonym zegarkiem po głównym placu miasta. Hickok wyszedł mu wtedy naprzeciw i stanąwszy w odległości 75 stóp (ok. 23 m) od niego, ostrzegł go ponownie. Według świadków to Tutt jako pierwszy wyciągnął rewolwer. Obaj przeciwnicy oddali strzał niemal jednocześnie. Tutt strzelił niecelnie, natomiast szybki i celny strzał Hickoka uśmiercił przeciwnika, ustawionego bokiem do niego – przyczyną śmierci było rozerwanie tętnic w piersi Tutta i utrata krwi. Kula Hickoka przeszyła jego tors, wyrządzając przy tym większe szkody, niż gdyby Tutt zachował postawę bez uniku i przestrzelina byłaby krótsza.
Był to klasyczny pojedynek rewolwerowy, w którym dwaj rewolwerowcy ustawiają się nieruchomo na pustym placu w dużej odległości i strzelają do siebie jednocześnie. Dopiero późniejsze relacje o charakterze fabularnym, przede wszystkim filmowe westerny, stworzyły obraz tego rodzaju pojedynków jako typowy dla "Dzikiego Zachodu", jednak spośród znanych rewolwerowców tylko Dziki Bill rzeczywiście uczestniczył w pojedynku. Hickok został uniewinniony przez sąd z ławą przysięgłych. Według Williama Elseya Connelleya, autora książki z 1933 o Hickoku, komentatorzy byli zgodni, że jak na czasy i kodeks obyczajów obowiązujący na Dzikim Zachodzie, Hickok zachował się z umiarem, dając Tuttowi szereg możliwości wycofania się z konfliktu. Jednak dzisiejszy biograf Hickoka, Joseph G. Rosa, wskazuje na niedawno ujawnione dokumenty, po części potwierdzające tradycyjny opis pojedynku, reakcję w Springfield i tło samego zatargu, po części zaś zaprzeczające tym doniesieniom.
W tym czasie prowadzone były walki z Indianami Dakota, więc Hickok ponownie wystąpił w roli zwiadowcy, służąc tym razem u boku George'a A. Custera i jego 7. pułku kawalerii. Custer uważał Dzikiego Billa za "wybitnego zwiadowcę", wówczas "najsłynniejszego na Prerii".
W 1869, jako szeryf miasta Hays, już w pierwszym miesiącu zabił tam dwóch ludzi w walkach na rewolwery. Jednym był "groźny morderca z Missouri", niejaki Bill Mulvey, który pierwszy rozpoczął strzelaninę, publicznie zobowiązując się zabić szeryfa Hickoka. Naoczny świadek Miguel Otero wspominał, że Hickok popatrzył jakby poza plecy Mulveya i krzyknął: "Nie strzelajcie mu w plecy, on jest pijany!", czym tak rozproszył uwagę swojego konnego przeciwnika, składającego się do strzału ze strzelbą w ręku, że tamten nie potrafił się skutecznie obronić. Drugim był kowboj Samuel Strawhun, który wyciągnął na Hickoka rewolwer, gdy ten wkroczył do saloonu, gdzie pijany Strawhun siał zamęt.
17 lipca 1870, również w Hays, Hickok brał udział w walce na rewolwery z dwoma rozpasanymi żołnierzami 7. pułku kawalerii, raniąc obydwu, w tym jednego śmiertelnie. Nie udało mu się uzyskać reelekcji, ale 15 kwietnia 1871 został szeryfem kansaskiego miasta Abilene, obejmując stanowisko Toma "Bear River" Smitha, który został zabity 2 listopada 1870.
5 października 1871 w Abilene Hickok jako szeryf wdał się w spór z Philem Coe'em, hazardzistą z Teksasu i właścicielem saloonu, co w konsekwencji doprowadziło do strzelaniny. Coe był partnerem biznesowym rewolwerowca Bena Thompsona, z którym wspólnie prowadził "Bulls Head Saloon". Hickok starał się uspokoić tłum ponad 50 pijanych i uzbrojonych przyjezdnych Teksańczyków, świętujących zakończenie sezonowego spędu bydła. Teksańczycy, zmora miasta w czasie spędu, byli niechętni Hickokowi nie tylko jako przedstawicielowi prawa, lecz także jako "jankesowi", który walczył po "złej" stronie podczas wojny secesyjnej. Jako szeryf, Hickok, jego zastrzelony poprzednik i wszyscy poprzedni szeryfowie Abilene byli zatrudniani właśnie do utrzymywania Teksańczyków w ryzach. W tej sytuacji, już i tak niebezpiecznej dla szeryfa, Coe oddał dwa strzały. Wtedy Hickok postanowił go aresztować za strzelanie w granicach miasta. Coe, z rewolwerem w dłoni, wyjaśnił, że strzelał do bezdomnego psa, nagle wyciągnął drugi rewolwer i oddał dwa strzały w stronę Hickoka, przedziurawiając płaszcz szeryfa i trafiając w podłogę między jego nogami. Hickok w mgnieniu oka wyciągnął oba swoje rewolwery i strzelił Coe'owi dwukrotnie w brzuch (Coe zmarł 3 dni później).
W tej samej chwili pojawił się na linii wymiany strzałów między nimi tymczasowy policjant, Mike Williams, wymachujący rewolwerem. Williams był bliskim przyjacielem Hickoka i przyjezdnym barmanem z Kansas City. Dorabiał lokalnie jako ochraniacz Novelty Theatre w Abilene. Miał wyjechać z miasta tego samego wieczoru i powrócić do żony w Kansas City. Hickok instynktownie strzelił, zabijając go na miejscu. Policjanci nie nosili wtedy mundurów, ubierali się jak każdy inny obywatel. Hickok słynął z szybkiego refleksu, jednak nie sprostał zadaniu. Ta tragedia prześladowała go do końca życia. Był to jego ostatni pojedynek. Podobno Hickok płakał, kładąc ciało swojego przyjaciela na stole biliardowym. Zapłacił za pogrzeb i pojechał do jego żony, aby jej opowiedzieć, co się stało.
Miesiąc później Hickok zapobiegł wendecie piątki Teksańczyków, przechwytując ich w Topeka. Gdy pociąg przybył na stację, Hickok czekał z obu rewolwerami w rękach, zmuszając ich do pozostania w wagonie i odjechania bez wysiadki. Prasa miejscowa pochwaliła tę akcję i oceniła pozytywnie jego sposób utrzymywania prawa i porządku w Abilene. Jednak 13 grudnia 1871 Hickok i jego zastępcy stracili stanowiska za postanowieniem rady miasta Abilene. Sezonowy spęd bydła był zakończony, następnego wtedy nie planowano, co oznaczało koniec zapotrzebowania na drogiego szeryfa-rewolwerowca. Z drugiej strony niemiecki naukowiec Rainer Eisfeld uważa, że Hickok został zwolniony bez słowa podziękowania ze strony radnych i przytacza cytat Stuarta Henry'ego, brata burmistrza, krytykujący „morderczy” styl szeryfowania w wykonaniu Hickoka. Abilene podobno zatrudniło następnego lata innego szeryfa, aczkolwiek północny terminus spędu teksańskiego bydła już w sezonie 1872 przeniósł się do Ellsworth. Kilkanaście lat później, po nastaniu w międzyczasie dekady świetności dla Dodge City jako nowej „stolicy kowbojów”, parlament stanowy Kansas zabronił wstępu na całym swoim terytorium teksańskim stadom z powodu przywleczenia pasożyta bydlęcego, kładąc tym samym kres erze kowbojów w Kansas, na rzecz intensywnej uprawy pszenicy, królującej tam do dziś.


=== Małżeństwo ===

Po długim okresie sprawowania funkcji szeryfa, utrzymywania się z hazardu, po próbach aktorskich i karierze zwiadowcy, u Hickoka pojawiły się problemy zdrowotne. W 1876 lekarz, Dr. Joshua Thorne z Kansas City, Missouri, stwierdził u Hickoka jaskrę. Obecne opinie lekarskie zgodnie stawiają inną diagnozę: przypadek ówcześnie nagminnej jaglicy. Pogorszenie wzroku zmusiło Hickoka do wycofania się z zarobkowego udziału w pokazach strzeleckich.
Być może, aby ratować się przed niedostatkiem, 5 marca 1876 w Cheyenne Hickok ożenił się z Agnes Thatcher Lake, 50-letnią wdową po właścicielu cyrku. Biograf Joseph G. Rosa nie znalazł żadnej jednoznacznej przyczyny jego decyzji o ślubie. Para poznała się 5 lat wcześniej i podobno Agnes zakochała się w Hickoku. On z kolei prowadził z nią korespondencję przez te wszystkie lata. Para odbyła podróż poślubną do Saint Louis i rodzinnego miasta Agnes – Cincinnati.
Hickok wkrótce pozostawił swą nową żonę w Cheyenne, choć nie zerwał z nią kontaktów, pisując listy. Teksty dwóch listów są znane, ale wiadomo, że było ich więcej. Ruszył szukać szczęścia na złotonośnych obszarach Black Hills, położonych w dzisiejszym stanie Dakota Południowa. Podróż z Cheyenne do Deadwood w sercu Black Hills odbył jako pasażer konwoju wozów, co zajęło dwa tygodnie, które wspomina jeden z jego towarzyszy podróży, White Eye Anderson, opisującego także ich życie na miejscu.


=== Śmierć ===
2 sierpnia 1876 w Deadwood (Terytorium Dakoty) Dziki Bill Hickok zginął od jednej kuli, która została wystrzelona z bliska przez Jacka McCalla w trakcie gry w pokera w saloonie "Nuttall & Mann's No. 10".
Historyk Joseph G. Rosa tak opisał szczegóły zabójstwa Hickoka i relacje świadków:
Istnieją relacje o dwóch strzałach oddanych przez McCalla. Joseph G. Rosa pisze jednak wyraźnie o tylko jednym strzale:
Powszechnie wiadomo było, że Hickok nigdy nie usiadł do gry, jeśli nie miał ściany za swymi plecami. Wychodząca w Deadwood gazeta Black Hills Pioneer 10 sierpnia 1876 podała: "Z bliżej nieznanych powodów nie siedział tyłem do ściany. Było to od lat jego niewzruszoną zasadą, w swej karierze bowiem dorobił się długiej listy wrogów, którzy byli gotowi zastrzelić go przy pierwszej okazji". W tym jednak wypadku Hickokowi odmówił ustąpienia miejsca pod ścianą inny gracz, więc Hickok musiał zająć miejsce na krześle stojącym tyłem do drzwi i baru.


== Losy zabójcy ==

McCall zbiegł z saloonu, kierując swój rewolwer w stronę każdego, kto próbował się doń zbliżyć. Próbował wskoczyć na konia, ale siodło spadło (właściciel konia poluźnił popręg z powodu gorąca). Pobiegł więc do pobliskiego sklepu, gdzie został aresztowany i umieszczony pod strażą w oczekiwaniu na proces.
Przed sądem doraźnym w Deadwood (złożonym naprędce z miejscowych górników i przedsiębiorców) McCall tłumaczył się, iż była to zemsta, bo Hickok zabił wcześniej jego brata. Został wobec powyższego uniewinniony. Znacznie później okazało się, że McCall nie miał w ogóle brata. Dokładne powody zabójstwa nigdy nie zostały do końca wyjaśnione, aczkolwiek od początku podejrzewano, że McCall działał na czyjeś zlecenie.
Terytorium Dakoty, przynajmniej tę jego część, gdzie leżą Black Hills i Deadwood, Stany Zjednoczone przekazały formalnie plemieniu Dakotów traktatem z 1868, wobec czego jakiekolwiek przeprowadzane przewody sądowe tam uznano za nielegalne.
Uwolniony McCall wyniósł się z Black Hills do Laramie, po tym gdy inny rewolwerowiec, California Joe (Moses E. Milner), zasugerował mu, iż być może "miejscowe powietrze mu nie sprzyja". Pułkownik George May, zbulwersowany werdyktem uniewinniającym zabójcę, podążył w jego ślady do Laramie. Tam usłyszał publiczne przechwałki McCalla o tym, że udało mu się bezkarnie zabić w otwartym pojedynku Hickoka. May uzyskał nakaz i 29 sierpnia 1876 zastępca szeryfa w służbie U.S. Marshal, Saint Andre Durand Balcombe, aresztował McCalla. Po procedurze wstępnej McCall został przeniesiony do Yankton jako oskarżony o morderstwo. Jednak nie dane było Mayowi doprowadzenie sprawy do końca, zachorował bowiem nagle i zmarł pod koniec listopada.
Ponowny, tym razem uznany sąd nad McCallem rozpoczął się w Yankton 1 grudnia 1876 i zakończył wieczorem 6 grudnia. Obecny był brat Hickoka, Lorenzo Butler Hickok. Pozwolono mu na wizytę w celi więziennej McCalla, gdzie dowiedział się z ust winnego, że McCallowi zapłacono za zamordowanie jego brata. Wielu świadków zeznawało za i przeciw. Ostatecznie dowody uznano jednak za niezbite i McCall został skazany na śmierć 3 stycznia 1877. Następnie wielokrotnie próbowano wyrok zawiesić czy zredukować, czemu ostro sprzeciwiał się prokurator William Pound:
Wyrok na McCallu za morderstwo Dzikiego Billa Hickoka potwierdzono i wykonano przez powieszenie w Yankton 1 marca 1877. Była to pierwsza egzekucja po wyroku prawnym, zapadłym na Terytorium Dakoty.


== Pogrzeb i perypetie pośmiertne ==

Charlie Utter, przyjaciel i towarzysz Hickoka, zabrał jego ciało z kostnicy i zamieścił w miejscowej gazecie następujące ogłoszenie:
Niemal całe miasto brało udział w uroczystości, a na grobie Hickoka umieszczono drewnianą tabliczkę z napisem:
Dziki Bill Hickok został pochowany na cmentarzu Ingelside w Deadwood, pierwszym miejscu pochówków w tej osadzie. Mały cmentarz został zapełniony, a że leżał na południe od centrum, na terenie, który można było wykorzystać pod budowę domów dla nowych przybyszów, wszystkie ciała zostały w latach 1879-1880 ekshumowane i przeniesione na leżący na szczycie pobliskiego wzgórza cmentarz Mt. Moriah. Dzięki staraniom i całkowitemu pokryciu kosztów przez Charliego Uttera, Hickok był jednym z pierwszych pochowanych na nowym miejscu, pod nowym, marmurowym nagrobkiem.
Hickok leży obecnie w liczącej 3 m2 kwaterze na cmentarzu Mt. Moriah. Kwatera otoczona jest żelaznym płotem zbudowanym w 1904, a obok zwykle powiewa amerykańska flaga. Nad grobem wznoszono już szereg pomników, niszczonych przez łowców pamiątek. Ostatni, realistyczne popiersie w brązie, odzwierciedla oryginalny kamienny pomnik dłuta Riordana. Postawiono go 2 sierpnia 2002 w rocznicę śmierci Dzikiego Billa.
Zgodnie z jej ostatnim życzeniem, w kwaterze obok Dzikiego Billa pochowana została Martha Jane Cannary, bardziej znana jako rewolwerowiec Calamity Jane, zmarła 1 sierpnia 1903. Potato Creek Johnny (John Perrett), lokalna miniaturowa sława z przełomu XIX i XX wieku (Johnny miał zaledwie 4 stopy 3 cale wzrostu, 129,5 cm), spoczywa zaraz obok.


== Mity i legendy ==


=== Ręka umarlaka ===

W chwili śmierci Hickok rzekomo trzymał w dłoni parę asów i parę ósemek, wszystkie czarne, i waleta lub damę karo (czerwoną). Od tego czasu taki układ kart nazywany jest "ręką umarlaka".
Mimo wielu prób nie udało się dojść do tego, jakie karty faktycznie Dziki Bill trzymał w ręku w chwili śmierci. Znacznie później powstała legenda o "ręce umarlaka" składającej się z pary czarnych (pik i trefl) asów i pary czarnych (pik i trefl) ósemek. Piąta karta (co do której nie ma zgodności) miała być waletem lub damą karo. W każdym wypadku – o ile działo się to przed wymianą – posiadacz takiego układu ma szanse na otrzymanie przy wymianie trzeciego asa lub trzeciej ósemki, co z dwóch par tworzyłoby wysoko notowanego fula. Jeśli natomiast było już po wymianie, zestaw nie miał większej wartości.
Przesądy związane z "ręką umarlaka" wywołała plotka, która pojawiła się po śmierci Hickoka, jakoby miał kilkakrotnie napomykać, że Deadwood to jego ostatni przystanek. W ostatnim liście do swojej nowej żony, z 1 sierpnia 1876, jedynym zachowanym z jego pobytu w Deadwood, Hickok napisał:


=== Walka z niedźwiedzicą ===
Jeszcze przed karierą rewolwerowca, Hickok miał zostać poważnie poranionym przez niedźwiedzicę z młodymi, na którą miał się natknąć, gdy prowadził powóz. Według relacji prasowej zeskoczył wtedy z powozu i zbliżył się do zwierzęcia, starając się je przegonić, ono jednak nie ustąpiło. Miał zabić je nożem, po bezskutecznym wyczerpaniu amunicji w rewolwerze. Według biografa Josepha G. Rosy opis tej walki jest typową dla tamtych czasów fikcją prasową o bohaterskich pojedynkach malowniczych postaci Dzikiego Zachodu z dzikimi zwierzętami (np. zmagania zwiadowcy Kit Carsona z dzikim niedźwiedziem grizzly czy przyjaciela Hickoka, California Joe, z pumą). Legendy te były traktowane przez prawdziwych "kresowców" jako swojego rodzaju żart.


=== Masakra McCanlesów ===
Mit, że nikt z "gangu McCanlesa" nie był uzbrojony, został obalony. McCanles był pierwszym człowiekiem, którego Hickok rzekomo zabił, ale kto z wnętrza domu oddał strzał, który uśmiercił McCanlesa: Hickok czy Wellman, pozostaje nierozstrzygnięte do dziś.


=== Mit Dzikiego Billa z Harper's New Monthly Magazine ===

W 1867 w lutowym numerze Harper's New Monthly Magazine ukazał się felieton "Wild Bill", napisany przez pułkownika George'a W. Nicholsa, na podstawie wywiadu udzielonego mu przez Hickoka, zdobiony drzeworytami, wykonanymi przez artystów, którzy Hickoka nigdy nie widzieli (przedruk dostępny w biografii naukowej Hickoka, autorstwa J. G. Rosy). Wynikało z niego, że Hickok własnoręcznie zabił ponad stu ludzi oraz dokonał wielu bohaterskich czynów. Artykuł natychmiast wzbudził kontrowersje w środowisku Hickoka, jako napisany na podstawie niepewnych trzecich źródeł, przesadzony i częściowo zmyślony przez autora lub redakcję. Publikacja ta została po części przedrukowana przez wiele gazet w całym kraju i spopularyzowała postać Hickoka, jednocześnie jednak przyczyniła się prawdopodobnie do porażki Hickoka w wyborach na szeryfa Springfield tamtego roku, a może nawet do jego przedwczesnej śmierci.


=== Wspomnienia bandyty Hardina ===
Bandyta John Wesley Hardin pragnął się zaprzyjaźnić z Hickokiem, kiedy to obaj byli w Abilene w 1871. Hardin miał wtedy już z 7 morderstw na swoim koncie. W swoich wspomnieniach (napisanych w więzieniu i wydanych pośmiertnie w 1895, 9 lat po śmierci Hickoka) Hardin twierdził, że udało mu się rozbroić Hickoka przez użycie triku zwanego "Road agent's spin" ("border roll") podczas próby aresztowania go za posiadanie broni w saloonie, i że Hickok miał go wtedy pod lufami dwóch rewolwerów. Historyjka ta uważana jest powszechnie za zmyśloną lub co najmniej wyolbrzymioną, ponieważ Hardin ujawnił ją wtedy, gdy Hickok nie mógł już odpowiedzieć, a sam Hardin był i jest uważany za samochwałę, kłamcę i psychopatę; na przemian idealizował Hickoka lub utożsamiał się z nim. W liście do żony z 24 czerwca 1888, napisanym z więzienia stanowego w teksańskim Huntsville, Hardin nie wspomina nic podobnego. Natomiast deklaruje, że "odważniejszy człowiek niż Hickok oddechu jeszcze nie tchnął".


=== Hickok a zabijanie ===
Dziki Bill Hickok osobiście uważał przemoc za ostatnią deskę ratunku. Powiedział w 1873: "nigdy w moim życiu nie obraziłem ani mężczyzny, ani kobiety", a po latach wyznał kobiecie w Cheyenne: "To prawda, zabiłem ludzi, ale zawsze kiedy było to absolutnie konieczne w obronie własnej lub w ramach spełniania oficjalnych obowiązków. Nigdy w życiu nie wykorzystałem niecnego podstępu, aby pokonać wroga. Lecz zrozum, także nigdy nie zezwoliłem innemu na to, aby mnie uchwycił na celowniku (miał na swojej łasce).". Charles Gross, księgowy Joe McCoy'a, znający Hickoka dobrze z Abilene, wspominał, że Dziki Bill sam nigdy nie używał słowa "zabiłem", gdy poruszał temat swoich pojedynków rewolwerowca. Raczej mawiał o "strzelaniu" do różnych osobników, dodając przy tym: "Charlie, mam nadzieję, że nigdy nie będziesz musiał strzelić do kogoś, lecz jeżeli zajdzie ku temu potrzeba, strzel mu w brzuch, blisko pępka, być może go nie uśmiercisz, lecz postrzelony dozna szoku, który sparaliżuje jego mózg i ramię do tego stopnia, że będzie po walce."


=== Cywilizowanie Dzikiego Zachodu ===
Pracujący na Dzikim Zachodzie stróże prawa i porządku rzadko podejmowali zagrażające ich życiu ryzyko wyłącznie w ramach obowiązków służbowych. Wielu z nich żyło na marginesie moralno-społecznym, nawet jak na tamte czasy. Ludzie tacy, jak Dziki Bill Hickok czy Wyatt Earp, byli jedynie półprofesjonalistami. W zawodzie szeryfa czy policjanta pracowali tylko dorywczo. Jak inni wokół nich, dorabiali jako hazardziści lub prowadząc saloon czy inną prywatną działalność gospodarczą. Działalność taka, raczej nie do pomyślenia współcześnie, kontrastuje wyraźnie z kompletnym oddaniem i profesjonalizmem lawmana w beletrystyce Dzikiego Zachodu.
Przekonanie, że Dziki Bill Hickok parał się "cywilizowaniem" Dzikiego Zachodu, utarło się w tradycji przez pokolenia, jednak nie ma wskazujących na to przesłanek historycznych. Samo określenie "cywilizator" weszło w użycie w latach 80. XIX wieku, kiedy to termin "rewolwerowiec" był rzadko stosowany; miało ono aurę prawości, sugerującą co najmniej postępowanie na mocy prawa. Niemniej słowo "cywilizator" zastosowano ironicznie w felietonie, który ukazał się kilka lat po śmierci Hickoka. Felietonista napisał wtedy mniej więcej tak: Wygląda na to, że nikomu nie było dane zakwestionować legendy o stróżu prawa i porządku, bohaterze, który "karał łamiących prawo bez ceregieli, nie czekając na ceremonie z udziałem sędziego czy ławników", sam zaś znakomity tenże cywilizator Zachodu był szanowanym obywatelem, chadzał do kościoła i modlił się regularnie z "wdziękiem i precyzją dorównującym jedynie jego niezawodnemu użyciu rewolweru".
Joseph G. Rosa podsumował ten mit następująco:


=== Rzekome włóczęgostwo w Cheyenne ===
Hickok był aresztowany w czerwcu 1875 w Cheyenne za włóczęgostwo, z kilkoma odroczeniami; ostatnie, z 12 czerwca 1876, opatrzono komentarzem, że delikwent już nie żyje i sprawa została umorzona. Czy aresztowanie to było uzasadnione, czy stanowiło prześladowanie głośnego hazardzisty przez miejscowy moralny "establishment", tego nie wiadomo. Odroczenia sugerują, że jeśli trzymał się z dala od tego miasta lub przynajmniej miał zatrudnienie, miasto pozostawiało go w spokoju. Z kolei jego przyjaciele twierdzili, że w ogóle nie było powodu do wniesienia takiego oskarżenia, natomiast inni mieli go za "warchoła". Russell Thorp, który osobiście znał wiele osób z kręgu Hickoka podczas jego nieregularnych wizyt w Cheyenne, zaprzeczył temu całkowicie:


=== Wild Bill & Calamity Jane ===
Calamity Jane twierdziła we wspomnieniach, że to ona była żoną Hickoka i wzięła z nim rozwód, by umożliwić mu poślubienie Agnes Lake, lecz materiały źródłowe z tamtego okresu i relacje osób trzecich, które dobrze znały ich oboje, wskazują, że Dziki Bill i Calamity Jane poznali się dopiero na kilka tygodni przed jego śmiercią.


=== Pseudonimy ===
Jeszcze za jego pobytu na Terytorium Kansas, z powodu długiego nosa i wysuniętej górnej wargi, Hickok był przezywany "Kaczym Dziobem". Dopiero w 1861, po incydencie z McCanlesem, gdy zapuścił wąsy, zaczęto go nazywać (nie bez jego własnego udziału) "Dzikim Billem".
Pierwsza wzmianka o Hickoku jako Dzikim Billu ukazała się w gazecie Weekly Patriot z 27 lipca 1865, w missourskim Springfield. Relacja tej gazety o pojedynku Hickoka z Tuttem określiła Hickoka jako "znanego lepiej w południowo-zachodnim Missouri pod mianem 'Dzikiego Billa'". Od tego czasu renoma Hickoka wykroczyła poza region, a on sam stał się osobistością znaną w całym kraju (a później poza granicami) jako Dziki Bill Hickok.


=== Koń i rewolwery ===
Jednooka klacz Hickoka nosiła miano Black Nell i jest uważana z kolei za jednego ze słynniejszych koni Dzikiego Zachodu; dożyła roku 1869, siedem lat przed morderstwem Dzikiego Billa. Na jej grobie w Kansas City wyryto:
Z drugiej strony, istnieje komentarz w postaci artykułu-opinii w gazecie Patriot z 31 stycznia 1867, że Black Nell była w istocie rzeczy ogierem, którego Hickok zdobył dopiero w 1863 jako łup wojenny po zabiciu jeźdźca Konfederacji, uiściwszy należytą opłatę w sumie 225 dolarów skarbowi państwa, i że rozmaite romantyczne opisy i rzekome sztuczki przypisywane koniowi i Hickokowi – są wyssane z palca, na potrzeby wspomnianego artykułu w Harper's z lutego 1867.
Historycznie wiadomo, że zwiadowcy w polu z czasów wojen z Indianami Dakotami ze względów technicznych woleli brać pod siodło prozaiczne muły niż konie, jak to rzeczowo wyjaśnił w zachowanym wspomnieniu generał George A. Custer.
Co do uzbrojenia osobistego, Dziki Bill Hickok posiadał dwa posrebrzane rewolwery Colta, modelu 1851 Navy, z charakterystycznym uchwytem wykonanym z jasnej kości słoniowej. Być może w hołdzie Hickokowi, podobną parę zamówił sobie późniejszy amerykański generał George S. Patton, jeszcze jako porucznik, i nosił je razem, podobnie jak Hickok, przez całą swoją karierę, tyle że modelu 1873 Colt Peacemaker.
Mitem jest, że ta para coltów jest jedyną krótką bronią palną, której Hickok używał. Jak już wspomniano, otrzymywał w prezencie coraz to nowsze rewolwery, jak to miało miejsce w przypadku nowoczesnej pary Smith & Wesson "American", kaliber .44, w 1874 – podarunek Buffalo Billa Cody'ego i Teksas Jacka Omohundro, na pożegnanie z teatrem i jak się okazało ze Wschodem. Faktem jest, że otrzymywał broń z innych źródeł, wygrywając rewolwery w karty, kupując je czy zdobywając jako łup wojenny. Zdarzało się, że przyznawano mu broń w uznaniu za zasługi (czy usługi) czy za wygranie pokazu strzeleckiego.
Jego rewolwery były bronią kapiszonową na proch czarny, kaliber .36, o stosunkowo niskiej sile rażenia z bliska, aczkolwiek bardzo celną w rękach profesjonalisty. Hickok przed nadchodzącym pojedynkiem podobno wybierał bardziej prozaicznie wyglądający model Colt Dragoon, rewolwer o większym kalibrze .44. Być może był on mniej celny, lecz za to bardziej zabójczy, szczególnie z bliska. Nie jest mitem, że Hickok bardzo dbał o swoje "wyposażenie techniczne", a także o swój image rewolwerowca, posługując się tymi atutami z ogromną skutecznością.


== Nawiązania ==
Legendę Hickoka rozpowszechniły w Stanach Zjednoczonych popularne powieści sensacyjne, ukazujące go jako typowego stróża prawa i porządku na Dzikim Zachodzie. Choć już w latach 20. XX wieku historiografia podjęła rewizję tej legendy, do dziś jeszcze w Stanach Zjednoczonych i na całym świecie beletrystyka, film i telewizja niejednokrotnie przedstawiają mijający się z prawdą obraz Hickoka.
Jeszcze za życia Hickoka jego przygody weszły do kanonu "mitologii" Dzikiego Zachodu, po części za sprawą jego własnych wypowiedzi i upiększeń w dwóch pierwszych udzielonych przez niego wywiadach, po części na skutek sensacyjnych relacji, stworzonych dla zaspokojenia mody na folklor Dzikiego Zachodu w "cywilizowanych" wschodnich regionach Stanów Zjednoczonych. Żadna inna słynna osobistość Zachodu (być może z wyjątkiem Wyatta Earpa) nie stała się tak głośna i kontrowersyjna. Nawet recepcja osoby "Buffalo Billa" Cody'ego, który przez lata był przedmiotem sporów naukowych, nie była tak burzliwa, mimo że wędrujące widowisko Cody'ego, Wild West Exhibition, przyniosło mu jeszcze za życia rozgłos na skalę światową i uczyniło nawet szerzej znanym od Hickoka.
Legenda Hickoka wzrasta wraz z pojawianiem się nowych filmów, seriali telewizyjnych czy powieści, operujących w szczególności motywem "ręki umarlaka" i specyfiką okoliczności jego śmierci w miejscowości o symbolicznej nazwie Deadwood.
W 1953 prezydent Stanów Zjednoczonych Dwight D. Eisenhower publicznie nawiązał do, obecnego także w jego własnym życiu, etosu Hickoka w kulturze amerykańskiej:


=== W beletrystyce ===
Richard Matheson: The Memoirs of Wild Bill Hickok, 1996, wydawnictwo Jove Books, ISBN 0-515-11780-3
Pete Dexter: Deadwood, 1969, ISBN 978-1-299-07097-4
Randy Lee Eickoff: And Not To Yield: A Novel Of The Life And Times Of Wild Bill Hickok, wydawnictwo Forge, 2005, ISBN 0-8125-6776-5, ISBN 978-0-8125-6776-2
Richard Sale: The White Buffalo, wydawnictwo Simon and Schuster, 1975, ISBN 0-671-22072-1, ISBN 978-0-671-22072-3
Thomas Berger: Little Big Man, 1969, ISBN 978-1-131-20579-3,
Thomas Berger: The Return of Little Big Man, 1999, wydawnictwo Havill Press, ISBN 1-86046-600-1, ISBN 978-1-86046-600-7
J.T. Edson: Under the Stars and Bars, 1987, wydawnictwo Berkley Publishing Group, ISBN 0-425-09782-X, ISBN 978-0-425-09782-3


=== W telewizji ===
1951-1958 – Guy Madison w serialu The Adventures of Wild Bill Hickok.
1989-1992 – Josh Brolin w serialu The Young Riders.
2004 – Keith Carradine w serialu HBO Deadwood.


=== W filmie ===
W filmach w rolę Hickoka wcielili się między innymi:
William S. Hart w 1923 w filmie Dziki Bill Hickok (tyt. ang. Wild Bill Hickok), reżyseria: Clifford Smith.
Gary Cooper w 1936 w filmie Niezwyciężony Bill (tyt. ang. The Plainsman), z Jean Arthur jako Calamity Jane, reżyseria: Cecil B. DeMille.
Gordon Elliott (a.k.a "Wild Bill Elliott") w 1938 w serialu filmowym The Great Adventures of Wild Bill Hickok, reżyseria: Sam Nelson, Mack V. Wright
Roy Rogers w 1940 w filmie Young Bill Hickok, reżyseria: Joseph Kane.
Howard Keel w 1953 w filmie Calamity Jane.
Robert Culp w 1963 w filmie The Raiders, reżyseria: Hershel Daugherty.
Don Murray w 1966 w filmie Nieustraszony Bill (tyt. ang. The Plainsman), reżyseria: David Lowell Rich
Jeff Corey w 1970 w filmie w filmie Mały Wielki Człowiek, reżyseria: Arthur Penn.
Charles Bronson w 1977 w filmie Biały Bizon (tyt. ang. The White Buffalo), reżyseria: J. Lee Thompson.
Richard Farnsworth w 1981 w filmie Legenda o samotnym jeźdźcu (tyt. ang. The Legend of the Lone Rider), reżyseria: William A. Fraker.
Jeff Bridges w 1995 w filmie Dziki Bill, reżyseria: Walter Hill.
Sam Shepard w 1999 w filmie telewizyjnym Przedsionek piekła (ang. tyt. Purgatory), produkcji kanału Turner Network Television (TNT w USA), reżyseria Uli Edel


== Przypisy ==


== Bibliografia ==
Joseph G. Rosa: Wild Bill Hickok: The Man and His Myth. Lawrence, Kansas 66049: University Press of Kansas, 1996, s. 1-276, wszystkie. F594.H62R68R68 1996 (Library of Congress); 978'.02'092-dc20 (Dewey). ISBN 0-7006-0773-0. OCLC 95-54015. (ang.)
Roger D. McGrath. Review: (untitled), Reviewed work(s): Wild Bill Hickok: The Man and His Myth by Joseph G. Rosa. „The Pacific Historical Review”. November 1997, Vol. 66, No. 4 (recenzja naukowa), s. 599-601, 1997 (ang.). Cytat: "There is probably nobody alive who knows more about Wild Bill Hickok than Joe Rosa.". 
Rainer Eisfeld (Universität Osnabrück, Niemcy). Myths and Realities of Frontier Violence: A Look at the Gunfighter Saga. „Journal of Criminal Justice and Popular Culture”. 3(5), s. 106-122, 1995 (ang.). Cytat: "Two years later in Abilene, the City Council dismissed him without a word of thanks.". 
Western Literature Association (U.S.), J. Golden Taylor, Thomas J. Lyon: A Literary history of the American West. Fort Worth, Teksas: Texas Christian University Press, 1987, s. 1-1353 (pełen text 1. wydania powielony na stronie Texas Christian University plikiem PDF, 1423 stron). ISBN 087565021X, ISBN 978-0-87565-021-0. (ang.)
William Elsey Connelley: Wild Bill and His Era: The Life & Adventures of James Butler Hickok. Press of the Pioneers (zapis cyfrowy ze zbioru biblioteki University of California, Berkeley), 1933. ISBN 1432564080 ISBN 978-1-4325-6408-7 (oba ISBN odnoszą się do wznowienia nakładem wydawnictwa Kessinger Publishing z 2007 z zaznaczeniem współautorstwa: "contributor Charles Moreau Harger"). (ang.)
James Butler "Wild Bill" Hickok (ang.). W: Find A Grave [on-line]. [dostęp 2008-07-19].
Steven Lubet: "Slap Leather! Legal Culture, Wild Bill Hickok, and the Gunslinger Myth", UCLA Law Review, Volume 48, Number 6 (2001), w internecie jako kolekcja Jamail Center for Legal Research, Tarlton Law Library, University of Texas School of Law, Austin, Teksas, USA, [dostęp=2008-07-19] (ang.)
Joseph Foster Anderson / edited by William B. Secrest: I Buried Hickok, the Memoirs of White Eye Anderson. College Station, Teksas: Creative Publishing Company, 1980, s. 1-251 (wszystkie). ISBN 0932702074, ISBN 978-0-932702-07-4. (ang.)
(wyniki wyszukiwania ciągiem: Wild Bill Hickok) (ang.). W: The Internet Movie Database [on-line]. [dostęp 2008-07-22].


== Linki zewnętrzne ==
Sylwetka Hickoka, autor: Don Collier, ilustrowana fotografiami (ang.)
Kolekcja archiwalna "Wild Bill Hickok" w zbiorach Nebraska State Historical Society (ang.)Wernher von Braun, właściwie Wernher Magnus Maximilian Freiherr von Braun (ur. 23 marca 1912 w Wirsitz, obecnie Wyrzysk, zm. 16 czerwca 1977 w Alexandrii, Wirginia, USA) – niemiecki uczony, jeden z czołowych konstruktorów rakiet i pionierów podboju kosmosu; podczas II wojny światowej współtwórca pocisków balistycznych V-2, członek partii nazistowskiej, oficer SS; po wojnie uczestnik amerykańskiego programu kosmicznego.


== Młodość i wojna ==
Po roku 1920, kiedy Wyrzysk − w wyniku postanowień traktatu wersalskiego − znalazł się w granicach państwa polskiego, rodzina von Brauna wyjechała do Berlina. Wernher od młodości interesował się astronomią, duży wpływ na niego wywarła praca Hermanna Obertha dotycząca wykorzystania rakiet do podróży międzyplanetarnych.
W latach 1930–1931 von Braun studiował w Instytucie Techniki w Berlinie i Zurychu. W roku 1933 wstąpił do Fliegerkorps i zdobył licencję pilota. W 1934 roku ukończył studia na Uniwersytecie Berlińskim, uzyskując tytuł doktora. Do Luftwaffe wstąpił w roku 1936, a rok później został dyrektorem technicznym w ośrodku rakietowym w Peenemünde, rozwijającym technikę rakietową dla zastosowań wojskowych (w Niemczech nie prowadzono badań nad rakietami dla celów cywilnych). W tym samym roku zapisał się do NSDAP.
W roku 1940 von Braun został przyjęty do SS i otrzymał stopień Untersturmführera (podporucznika), a w 1943 awansował do stopnia Sturmbannführera (majora). Był głównym projektantem rakiety balistycznej A-4, która stała się „bronią odwetową” V-2. Przy produkcji tych rakiet w zakładach obozu koncentracyjnego Mittelbau-Dora wykorzystywano tysiące przymusowych robotników; wielu z nich nie przeżyło tego okresu.


== Praca w USA ==

Po kapitulacji Niemiec von Braun, z gronem współpracowników, oddał się 12 maja 1945 roku w ręce Amerykanów, licząc na możliwość kontynuowania prac nad rakietami do celów cywilnych. Amerykańskie władze, w obliczu rysującej się konfrontacji z państwami komunistycznymi, przyjęły część grupy von Brauna, jak również część ocalałych podzespołów pocisków V-2. Przez pierwsze lata powojenne von Braun i inni niemieccy specjaliści rakietowi pracowali i mieszkali skoszarowani w Forcie Bliss w Teksasie.
Pracując w ramach programów US Army, von Braun uczestniczył w projektowaniu pocisku balistycznego średniego zasięgu Redstone. Na podstawie tej konstrukcji stworzono następnie rakietę Jupiter C, która 31 stycznia 1958 roku wyniosła na orbitę pierwszego amerykańskiego sztucznego satelitę Ziemi Explorer 1. Von Braun został zatrudniony w powstałej w 1958 roku agencji kosmicznej National Aeronautics and Space Administration (NASA), stając się pierwszym dyrektorem Centrum Lotów Kosmicznych imienia George'a C. Marshalla w Alabamie. Stanowisko to dało mu możliwość ukształtowania wieloletniej strategii podboju kosmosu przez NASA, określonej później mianem „paradygmatu von Brauna”.
Kolejnym dziełem von Brauna była rakieta Saturn V, która pozwoliła wylądować amerykańskim astronautom na Księżycu. Za to osiągnięcie został odznaczony w 1969 roku jednym z najwyższych odznaczeń: Distinguished Service Medal. W 1970 roku został zastępcą dyrektora NASA do spraw planowania, w 1972 odszedł jednak z NASA i podjął zatrudnienie w firmie lotniczej Fairchild Aircraft.
Werner von Braun został jednym z najsłynniejszych naukowców-założycieli NASA. Zabrał Amerykę na Księżyc, stał się bogaty i szanowany, a także spełnił wszystkie swoje dziecięce marzenia. Widmo jego nazistowskiej przeszłości powróciło na początku lat siedemdziesiątych. Kiedy „Paris Match”, opublikował entuzjastyczny artykuł o von Braunie, do redakcji napłynęło kilka listów od czytelników, którzy rozpoznali człowieka na fotografiach. Czytelnicy byli byłymi więźniami Mittelwerk, w czasie wojny zmuszanymi do pracy nad V-2, a ich wspomnienia o von Braunie różniły się diametralnie od charakterystyki przedstawionej w artykule. Twierdzili, że osobiście wydawał rozkazy egzekucji więźniów za rzekomy sabotaż i powinien stanąć przed trybunałem międzynarodowym jako zbrodniarz wojenny. Zarzuty nie doprowadziły wprawdzie von Brauna przed żaden trybunał, ale ostatnie lata życia upłynęły mu na tłumaczeniu się ze swojej wojennej przeszłości; zmarł w 1977 w atmosferze mnożących się podejrzeń.
31 grudnia 1976 roku odszedł z Fairchild Aircraft, gdyż zdiagnozowano u niego raka. Przeszedł operację, co jednak nie powstrzymało rozwoju choroby, która okazała się śmiertelna.


== Zobacz też ==
Operacja "Paperclip"


== Uwagi ==


== Przypisy ==


== Linki zewnętrzne ==
Wernher von Braun w Marshall Space Flight Center (MSFC)(ang.)Warren Edward Buffett (ur. 30 sierpnia 1930 w Omaha) – amerykański inwestor giełdowy, przedsiębiorca i filantrop. Jest powszechnie uważany za jednego z najlepszych inwestorów na świecie[potrzebne źródło]. Warren Buffett, często określany jako "legendarny inwestor", jest głównym akcjonariuszem, przewodniczącym rady nadzorczej oraz prezesem Berkshire Hathaway. Od wielu lat konsekwentnie utrzymuje się na szczytach list najbogatszych ludzi świata. W 2008 roku był uznawany za najbogatszego człowieka świata, a obecnie (2015) zajmuje trzecie miejsce na liście najbogatszych. Buffett bywa nazywany "Wyrocznią z Omaha" lub "Mędrcem z Omaha" i jest znany z wierności zasadom inwestowania w wartość (value investing) oraz oszczędności i skromności w życiu osobistym, pomimo posiadanej fortuny. Jest znany także ze swojej filantropii oraz obietnicy przekazania 99 procent swojego majątku na cele charytatywne, co realizuje głównie poprzez Fundację Gatesów (the Gates Foundation). Jest synem republikańskiego kongresmena Howarda Buffetta.


== Elementy biograficzne ==
W wieku 12 lat przeniósł się wraz z rodzicami do Waszyngtonu. Tam zajął się roznoszeniem gazet, zarabiał 175 dolarów miesięcznie. W wieku 14 lat kupił 40 akrową działkę w Nebrasce, którą wydzierżawił. Buffett studiował w Wharton School na Uniwersytecie Pensylwanii, przeniósł się na Uniwersytet Nebraski, a później do Columbia Business School, gdzie uzyskał tytuł magistra nauk ekonomicznych. Wybór Columbia Business School był podyktowany faktem, że wykładowcą finansów był tam Benjamin Graham, ojciec inwestowania w wartość [value investing]", którego idee zawarte w książkach "Security Analysis" i "Intelligent Investor" Buffett niezwykle cenił.
Strategia inwestycyjna Warrena Buffeta polega na nabywaniu dużych pakietów akcji niewielkiej liczby doskonale poznanych przedsiębiorstw (zob. inwestowanie skoncentrowane). Wartość przedsiębiorstw szacuje m.in. za pomocą metody zdyskontowanych przepływów pieniężnych. Swoje ogromne pieniądze zarobił między innymi na nabyciu dużego pakietu akcji Coca-Coli.
Dzisiaj Buffett jest większościowym udziałowcem wartej 74,4 miliarda dol. kompanii ubezpieczeniowej i inwestycyjnej Berkshire Hathaway. Za jej pośrednictwem kontroluje m.in. 12,1% American Express, 8,3% Coca-Coli, 18,1% The Washington Post Company, 9,5% koncernu Gillette (część grupy Procter & Gamble) i inne pakiety udziałów w wielu korporacjach notowanych na New York Stock Exchange.


== Działalność charytatywna ==
Buffett prowadzi także działalność filantropijną – założył i sponsoruje fundację The Buffett Foundation. 26 czerwca 2006 Buffett poinformował, że zamierza ofiarować 12 050 000 akcji Berkshire Hathaway pięciu fundacjom charytatywnym. Pięć szóstych tego majątku ma zostać przyznane fundacji Billa i Melindy Gates (kilka dni wcześniej Bill Gates ogłosił, że zamierza poświęcić się głównie dobroczynności). Reszta akcji zostanie podzielona między Susan Thompson Buffett Foundation, oraz trzy inne fundacje, prowadzone przez dzieci Buffetta. Ofiarowane akcje reprezentują blisko 37 miliardów dolarów.


== Choroba ==
W kwietniu 2012 u Buffetta zdiagnozowano raka prostaty.


== Zobacz też ==
Benjamin Graham
Charles Thomas Munger
Philip Arthur Fisher
Buffett Cup


== Przypisy ==Warren Beatty, właśc. Henry Warren Beaty (ur. 30 marca 1937 w Richmond) – amerykański aktor, producent, scenarzysta i reżyser filmowy. Przez dłuższy czas miał opinię łamacza niewieścich serc i playboya, którą zmieniło w 1992 roku małżeństwo z Annette Bening.


== Życiorys ==
Pochodzi z purytańskiego domu Iry Owensa Beaty'ego, dyrektora szkoły w Richmond, w stanie Wirginia. Jego matka Kathlyn była nauczycielką dramatu. Ma także sławną starszą o trzy lata siostrę, aktorkę, scenarzystkę i reżyserkę Shirley MacLaine. Ukończył Washington and Lee High School w Arlington, w stanie Wirginia. Po roku rzucił studia uniwersyteckie na Northwestern University, żeby zostać aktorem i opłacał kursy gry w Nowym Jorku pracując jako pianista w nocnym lokalu, a nawet jako robotnik budowlany. W zespole letniego teatru objazdowego dostrzegł go dramaturg William Inge i ściągnął na Broadway do swej sztuki, po czym sam Elia Kazan dał mu główną rolę w filmie Wiosenna bujność traw (Splendor in the Grass, 1961) z Natalie Wood. Jego debiut okazał się olśniewający, na ekranie pojawił się wrażliwy i delikatny, romantyczny bohater jakiego dotychczas nie było. Miał w sobie jakąś wewnętrzną czystość, która wyróżniała go wśród wszelkiego rodzaju młodzieżowych buntowników kina. Nie mieścił się w schemacie bohatera bez reszty uwarunkowanego socjologicznie i kulturowo.
Młodzieńczy idealizm, jakby niezależny od roli, nadaje szczególny rys jego kreacjom w Całe opadanie na dół (All Fall Down, 1962) i Jeden Mickey (Mickey One, 1965). Nie wystarczyło jednak tego, aby tchnąć życie w te ambitne, w gruncie rzeczy jednak spóźnione filmy, które kontynuowały tylko temat alienacji, odkryty w kinie końca lat 50. Najciekawsze pozostaje z tego okresu dzieło Lilith (1964), opis psychicznej dezintegracji, której ulega młody terapeuta zafascynowany schizofreniczną pacjentką. Film w owym czasie niedoceniony, jest świadectwem niezależności, jaką Beatty już wtedy kierował się w swoich wyborach.
Postawił na instynkt i we własne ręce wziął sprawy produkcji filmu o gangu Barrowa terroryzującym południe Ameryki w latach 30. W ten sposób powstał gangsterski film Bonnie i Clyde (Bonnie and Clyde, 1967), dziś już legenda hollywoodzkiego kina. Dzięki roli Clyde’a Barrowa zdobył pierwszą w karierze nominację do nagrody Oscara i stał się idolem pokolenia. Kolejne nominacje do Oscara zebrał za próbę wykorzystania własnej legendy wiecznego podrywacza w brawurowej komedii Szampon (Shampoo, 1975), w której zagrał modnego i rozrywanego przez kobiety fryzjera hollywoodzkiego, potem za debiut reżyserski, scenariusz, zdjęcia i rolę Joego Pendletona, który otrzymuje w zaświatach szansę powrotu do ziemskiego życia w komedii Niebiosa mogą poczekać (Heaven Can Wait, 1978), tytułową rolę gangstera Bugsy (1991) i za najlepszy scenariusz komediowego melodramatu Senator Bulworth (Bulworth, 1998). Epicki obraz i rola Johna ‘Jacka’ Reeda, naocznego świadka rewolucji październikowej w biograficznym filmie Czerwoni (Reds, 1980) przyniósł mu długo oczekiwanego Oscara oraz inne nagrody, m.in. Złoty Glob, nie jako aktorowi, ale reżyserowi w 1981 roku. W 2000 roku otrzymał nagrodę im. Irvinga G. Thalberga.


=== Życie prywatne ===
Romansował z tak sławnymi kobietami jak Madonna, Isabelle Adjani, Carol Alt, Brigitte Bardot, Justine Bateman, Candice Bergen, Leslie Caron, Maria Callas, Judy Carne, Cher, Julie Christie, Connie Chung, Joan Collins, Catherine Deneuve, Janice Dickinson, Faye Dunaway, Britt Ekland, Księżna Jugosławii Elżbieta, Jane Fonda, Melanie Griffith, Dayle Haddon, Daryl Hannah, Barbara Harris, Goldie Hawn, Brooke Hayward, Lillian Hellman, Margaux Hemingway, Barbara Hershey, Kate Jackson, Diane Keaton, Jacqueline Kennedy Onassis, Vivien Leigh, Elle Macpherson, księżniczka Małgorzata, Linda McCartney, Robin Menken, Barbara Minty, Joni Mitchell, Mary Tyler Moore, Michelle Phillips, Vanessa Redgrave, Diana Ross, Jessica Savitch, Diane Sawyer, Jean Seberg, Stephanie Seymour, Carly Simon, Inger Stevens, Barbra Streisand, Dewi Sukarno, Liv Ullmann, Mamie Van Doren, Lana i Natalie Wood (po rozwodzie z Robertem Wagnerem) i Susannah York.
I dopiero 12 marca 1992 roku, w wieku 55 lat, ożenił się z Annette Bening, z którą wystąpił w gangsterskim filmie „Bugsy” (1991). Mają czworo dzieci: Kathlyn (ur. 1992), Benjamina (ur. 1994), Isabel (ur. 1997) i Ellę Corinne (ur. 8 kwietnia 2000).


== Ciekawostki ==
Ma 188 cm wzrostu.
Jest dobrym przyjacielem Jacka Nicholsona, Dustina Hoffmana i Garry’ego Shandlinga, z którymi współpracował w filmach.
W 1978 roku znalazł się na liście Największych Gwiazd Top 10.
Miał zagrać w filmach Butch Cassidy i Sundance Kid (Butch Cassidy and the Sundance Kid), Tacy byliśmy (The Way We Were), Wielki Gatsby (The Great Gatsby) i Ojciec chrzestny (The Godfather).


== Filmografia ==

Wiosenna bujność traw (Splendor in the Grass, 1961)
Rzymska wiosna Pani Stone (The Roman Spring of Mrs. Stone, 1961)
Całe opadanie na dół (All Fall Down, 1962)
Lilith (1964)
Jeden Mickey (Mickey One, 1965)
Wszystko dla niej (Promise Her Anything, 1965)
Kalejdoskop (Kaleidoscope, 1966)
Bonnie i Clyde (Bonnie and Clyde, 1967, także producent)
Jedyna gra w mieście (The Only Game in Town, 1970)
McCabe i pani Miller (McCabe & Mrs. Miller, 1971, także scenarzysta)
$ (1971)
Rok kobiety (Year of the Woman, 1973, dokumentalny)
Syndykat zbrodni (The Parallax View, 1974)
Szampon (Shampoo, 1975, także scenarzysta i producent) z Robert Towne)
Fortuna (The Fortune, 1975)
Niebiosa mogą zaczekać (Heaven Can Wait, 1978, także reżyser, scenarzysta i producent)
Czerwoni (Reds, 1981, także producent, scenarzysta i reżyser)
Ishtar (1987, także producent)
Dick Tracy (1990, także reżyser i producent)
Bugsy (1991, także producent)
Miłosna przygoda (Love Affair, 1994, także scenarzysta)
Senator Bulworth (1998, także reżyser, producent i scenarzysta)
Romanssidło (Town & Country, 2001)


== Przypisy ==


== Linki zewnętrzne ==
Warren Beatty w bazie Internet Movie Database (IMDb) (ang.)
Warren Beatty w bazie filmweb.pl
Warren Beatty w bazie stopklatka.pl
Warren Beatty w bazie Notable Names Database (ang.)
Warren Beatty w Internetowej Bazie Filmowej (fdb.pl)Ward Bond (ur. 9 kwietnia 1903, zm. 5 listopada 1960) – amerykański aktor filmowy i telewizyjny.


== Filmografia ==
seriale
1949: Suspense
1952: The Ford Television Theatre jako Hank
1954: Climax! jako szeryf
1957: Wagon Train jako major Seth Adams
film
1926: Obey the Law jako Kid Paris
1931: Jankes na dworze króla Artura jako rycerz królowej
1933: College Coach jako asystent trenera
1937: Tylko raz żyjemy jako strażnik
1940: Długa podróż do domu jako Yank
1941: Na tytoniowym szlaku jako kapitan Tim Harmon
1950: Pożegnaj się z jutrem jako inspektor Charles Weber
1957: Skrzydła orłów jako John Dodge
1959: Rio Bravo jako Pat Wheeler


== Wyróżnienia ==
Posiada swoją gwiazdę na Hollywoodzkiej Alei Gwiazd.


== Przypisy ==


== Bibliografia ==
Ward Bond w bazie filmweb.pl
Ward Bond w bazie Internet Movie Database (IMDb) (ang.)Walter Andrew Brennan (ur. 25 lipca 1894 w Lynn w stanie Massachusetts, zm. 21 września 1974 w Oxnard, w Kalifornii) - amerykański aktor. Pierwszy aktor, który trzykrotnie zdobywał Oscara, wszystkie w kategorii Oscar dla najlepszego aktora drugoplanowego. Był też pierwszym w historii laureatem tej nagrody za rolę Swama Bostroma w filmie Prawo młodości z 1936. Znany jest jako jeden z pierwszych w historii kina aktorów charakterystycznych, występował głównie w westernach. Brennan był ulubionym aktorem Howarda Hawksa, a jedną z jego najbardziej pamiętnych ról jest staruszek Stumpy z słynnego westernu Hawksa - Rio Bravo.


== Biografia ==
Urodził się w Massachusetts w rodzinie irlandzkich imigrantów. Pracował jako urzędnik bankowy, a w czasie pierwszej wojny światowej służył w 101. Pułku Artylerii Polowej we Francji. Następnie dorobił się majątku w Ameryce Środkowej, ale utracił go w czasach Wielkiego Kryzysu. Od tego czasu poświęcił się aktorstwu. Pierwotnie grywał role epizodyczne, z czasem pojawiły się poważniejsze. W 1937 otrzymał swego pierwszego Oscara, potem dostawał go jeszcze dwukrotnie co dwa lata - w 1939 i w 1941. Występował w westernach i filmach wojennych, ale jego pełna filmografia to ponad 230 najróżniejszych ról filmowych i telewizyjnych.


== Filmografia ==
Wybrana filmografia:


=== Filmy ===
1936 - Prawo młodości jako Swan Bostrom
1936 - Jestem niewinny jako "Bugs" Meyers
1938 - Kentucky jako Peter Goodwin
1938 - Przygody Tomka Sawyera jako Muff Potter
1939 - Na skrzydłach sławy jako Walter Ash
1940 - Człowiek z Zachodu jako sędzia Roy Bean
1940 - Północno-zachodnie przejście jako "Hunk" Marriner
1941 - Sierżant York jako pastor Rosier Rile
1941 - Obywatel John Doe jako pułkownik
1943 - Kaci także umierają jako prof. Stephen Novotny
1945 - Dakota jako kapitan Bounce
1946 - Miasto bezprawia jako stary Clanton
1948 - Krwawy księżyc jako Kris Barden
1948 - Rzeka Czerwona jako Nadine Groot
1954 - Daleki kraj jako Ben Tatum
1955 - Czarny dzień w Black Rock jako dr T.R. Velie Jr.
1959 - Rio Bravo jako Stumpy
1962 - Jak zdobywano Dziki Zachód jako pułkownik Jeb Hawkins
1969 - Popierajcie swego szeryfa jako Pa Danby
1972 - Home for the Holidays jako Benjamin Morgan


=== Telewizja ===
1957-1961 - The Real McCoys jako dziadek McCoy
1967-1969 - Strzelby Willa Sonnetta jako Will Sonnett
1969-1971 - To Rome with Love jako Andy Pruitt


== Nagrody i wyróżnienia ==


=== Oscar dla najlepszego aktora drugoplanowego ===


==== Nagrody ====
1936: za rolę Swana Bostroma w filmie Prawo młodości w reżyserii Williama Wylera i Howarda Hawksa
1938: za rolę Petera Goodwina w filmie Kentucky w reżyserii Davida Butlera
1940: za rolę sędziego Roya Beana w filmie Człowiek z Zachodu w reżyserii Williama Wylera


==== Nominacje ====
1941: za rolę pastora Rosiera Rile'a w filmie Sierżant York Howarda Hawksa


=== Inne ===
1959: nominacja do Emmy za rolę w serialu The Real McCoys
Od 1960 posiadał gwiazdę na Hollywood Walk of Fame.


== Przypisy ==


== Bibliografia ==
Walter Brennan. American Actor (ang.). Encyklopedia Britannica. [dostęp 2015-03-18].
Walter Brennan w bazie Internet Movie Database (IMDb) (ang.)
Walter Brennan w bazie filmweb.plWoody Allen, właśc. Allan Stewart Konigsberg (ur. 1 grudnia 1935 w Nowym Jorku) – amerykański scenarzysta, reżyser, aktor, muzyk, producent, pisarz i kompozytor.
Znany jako twórca "intelektualnej komedii". Jest jednym z najbardziej uznanych amerykańskich reżyserów. Jego filmy (wszystkie tworzone w technice monofonicznej) bazują na literaturze, seksualności, filozofii, psychologii, jego żydowskim pochodzeniu, filmie europejskim i Nowym Jorku, gdzie cały czas mieszka.


== Życiorys ==

Woody Allen (właściwie Allan Stewart Konigsberg) urodził się 1 grudnia 1935 roku na Brooklynie. Jest synem Nettie oraz Martina Konigsbergów. Pochodzi z rodziny żydowskiej. Allen ma siostrę, Letty (ur. 1943), z którą pozostaje w przyjacielskich stosunkach. Rodzice chcieli, żeby został farmaceutą, on jednak od wczesnej młodości interesował się filmem (pasję tę wyniósł z domu rodzinnego), słuchał też chętnie radiowych programów komediowych i oglądał występy komików. Według Fostera Hirscha Allen zdecydował, że sam zostanie autorem komikiem już w wieku 7 lat, po obejrzeniu w kinie Drogi do Maroka.
W latach 1948−1952 uczęszczał do szkoły średniej (Midwood High School na Brooklinie) . Był raczej średnim uczniem, szkoła budziła w nim niechęć. W wieku 16 lat nauczył się grać na klarnecie i zaczął występować w lokalu Michael's Pub Już jako uczeń sprzedawał żarty do gazet oraz dorabiał pisząc dowcipy i gagi dla Guya Lombardo, Sammy Kayne i Arthura Murraya; do pracy tej zatrudnił go agent David O. Albert. W ten sposób zarabiał 25 dolarów tygodniowo, pisząc ok 30 żartów dziennie . W wieku 17 lat legalnie zmienił nazwisko na Woody Allen. W 1952 podpisał kontrakt z agencją William Morris Agency. W tym samym roku rozpoczął naukę na Uniwersytecie Nowojorskim, ale nie zaliczył zajęć z produkcji filmowej. Następnie uczęszczał ma zajęcia filmowe do Kolegium Miejskiego Uniwersytetu Nowojorskiego, jednak naukę przerwał po tygodniu
Debiutował w filmie w 1965 roku, występując w komedii Co słychać, koteczku? Clive'a Donnera. W 1966 dokonał przeróbki japońskiej komedii sensacyjnej Kokusai himitsu keisatsu: Kagi no kagi (Jak się masz koteczku?). W 1969 zadebiutował jako reżyser filmowy parodią filmu gangsterskiego Bierz forsę i w nogi.


== Życie prywatne ==
Był trzy razy żonaty: Harlene Rosen (1956-1962), Louise Lasser (1966-1969), Soon-Yi Previn (1997- obecnie). Był związany m.in. z aktorkami Diane Keaton i Mią Farrow. Obecna żona Soon-Yi jest jego i Mii Farrow adoptowaną córką. Jest ateistą i cierpi na awiofobię (fobia przed lataniem samolotem).


== Nagrody ==
Zdobywca 137 nagród filmowych - w tym czterokrotnie otrzymał Oscara, za reżyserię (Annie Hall) i scenariusz (Annie Hall, Hannah i jej siostry i O północy w Paryżu za 2011 rok). Oprócz tego kilkunastokrotnie do tej nagrody nominowany (w tym 13-krotnie za scenariusz - najwięcej w historii).
W 2002 podczas festiwalu filmowego w Cannes, jako drugi reżyser w historii (po Ingmarze Bergmanie) otrzymał "Palmę palm" za "specjalne osiągnięcia".


== Filmografia ==


=== Reżyser ===
1966 - Jak się masz koteczku?
1969 - Bierz forsę i w nogi
1971 - Men of Crisis: The Harvey Wallinger Story
1971 - Bananowy czubek
1972 - Wszystko, co chcielibyście wiedzieć o seksie, ale baliście się zapytać
1973 - Śpioch
1975 - Miłość i śmierć
1977 - Annie Hall
1978 - Wnętrza
1979 - Manhattan
1980 - Wspomnienia z gwiezdnego pyłu
1982 - Seks nocy letniej
1983 - Zelig
1984 - Danny Rose z Broadwayu
1985 - Purpurowa róża z Kairu
1986 - Hannah i jej siostry
1987 - Wrzesień
1987 - Złote czasy radia
1988 - Inna kobieta
1989 - Nowojorskie opowieści
1989 - Zbrodnie i wykroczenia
1990 - Alicja
1991 - Cienie we mgle
1992 - Mężowie i żony
1993 - Tajemnica morderstwa na Manhattanie
1994 - Strzały na Broadwayu
1994 - Nie wkładaj palca między drzwi
1995 - Jej wysokość Afrodyta
1996 - Wszyscy mówią: kocham cię
1997 - Przejrzeć Harry'ego
1998 - Celebrity
1999 - Słodki drań
2000 - Drobne cwaniaczki
2001 - Klątwa skorpiona
2001 - Sounds From a Town I Love
2002 - Koniec z Hollywood
2003 - Życie i cała reszta
2004 - Melinda i Melinda
2005 - Wszystko gra
2006 - Scoop - Gorący temat
2007 - Sen Kasandry
2008 - Vicky Cristina Barcelona
2009 - Co nas kręci, co nas podnieca (Jakby nie było)
2010 - Poznasz przystojnego bruneta
2011 - O północy w Paryżu
2012 - Zakochani w Rzymie
2013 - Blue Jasmine
2014 - Magia w blasku księżyca


=== Scenarzysta ===
1950-1955 - The Colgate Comedy Hour
1954 - The Tonight Show
1954-1957 - Caesar's Hour
1956-1957 - Stanley
1962 - The Laughmaker
1963 - The Sid Caesar Show
1965 - Co słychać, koteczku?
1966 - Jak się masz koteczku?
1967 - Casino Royale
1969 - Bierz forsę i w nogi
1969 - Nie wkładaj palca między drzwi
1970 - Kotku, kotku, kocham cię
1971 - Bananowy czubek
1971 - Men of Crisis: The Harvey Wallinger Story
1972 - Wszystko, co chcielibyście wiedzieć o seksie, ale baliście się zapytać
1972 - Zagraj to jeszcze raz, Sam
1973 - Śpioch
1975 - Miłość i śmierć
1977 - Annie Hall
1978 - Wnętrza
1979 - Manhattan
1980 - Wspomnienia z gwiezdnego pyłu
1982 - Seks nocy letniej
1983 - Zelig
1984 - Danny Rose z Broadwayu
1985 - Purpurowa róża z Kairu
1986 - Hannah i jej siostry
1986 - Meetin' WA
1987 - Złote czasy radia
1987 - Wrzesień
1988 - Inna kobieta
1989 - Nowojorskie opowieści
1989 - Zbrodnie i wykroczenia
1990 - Alicja
1992 - Cienie we mgle
1992 - Mężowie i żony
1993 - Tajemnica morderstwa na Manhattanie
1994 - Nie wkładaj palca między drzwi
1994 - Strzały na Broadwayu
1995 - Jej wysokość Afrodyta
1996 - Wszyscy mówią: kocham cię
1997 - Count Mercury Goes to the Suburbs
1997 - Przejrzeć Harry'ego
1998 - Celebrity
1999 - Słodki drań
2000 - Drobne cwaniaczki
2001 - Klątwa skorpiona
2001 - Sounds From a Town I Love
2002 - Koniec z Hollywood
2003 - Życie i cała reszta
2004 - Melinda i Melinda
2005 - Wszystko gra
2006 - Scoop - Gorący temat
2007 - Sen Kasandry
2008 - Vicky Cristina Barcelona
2009 - Co nas kręci, co nas podnieca (Jakby nie było)
2010 - Poznasz przystojnego bruneta
2011 - O północy w Paryżu
2012 - Zakochani w Rzymie
2013 - Blue Jasmine
2014 - Magia w blasku księżyca


=== Aktor ===
Co słychać, koteczku? (What's New, Pussycat?, 1965) jako Victor Skakapopulis
Jak się masz koteczku? (1966) jako Narrator/Gospodarz/Głos
Casino Royale (1967) jako Jimmy Bond/Dr Noah
Bierz forsę i w nogi (Take the Money and Run, 1969) jako Virgil Starkwell
Men of Crisis: The Harvey Wallinger Story (1971) jako The Harvey Wallinger Story (TV)
Bananowy czubek (Bananas, 1971) jako Fielding Mellish
Wszystko, co chcielibyście wiedzieć o seksie, ale baliście się zapytać (Everything You Always Wanted to Know About Sex * But Were Afraid to Ask, 1972) jako Victor/Fabrizio/Głupiec/Plemnik
Zagraj to jeszcze raz, Sam (Play It Again, Sam, 1972) jako Allan
Śpioch (Sleeper, 1973) jako Miles Monroe
Miłość i śmierć (Love and Death, 1975) jako Boris Dimitrovich Grushenko
Figurant (The Front, 1976) jako Howard Prince
Annie Hall (1977) jako Alvy Singer
Manhattan (1979) jako Isaac Davis
Wspomnienia z gwiezdnego pyłu (Stardust Memories, 1980) jako Sandy Bates
Seks nocy letniej (A Midsummer Night's Sex Comedy, 1982) jako Andrew
Zelig (1983) jako Leonard Zelig
Danny Rose z Broadwayu (Broadway Danny Rose, 1984) jako Danny Rose
Hannah i jej siostry (Hannah and Her Sisters, 1986) jako Mickey
Król Lear (King Lear, 1987) jako Pan Alien
Złote czasy radia (Radio Days, 1987) jako Narrator
Zbrodnie i wykroczenia (Crimes and Misdemeanors, 1989) jako Cliff Stern
Nowojorskie opowieści (New York Stories, 1989) jako Sheldon Mills
Scenes from a Mall (1991) jako Nick
Cienie we mgle (Shadows and Fog, 1992) jako Kleinman
Mężowie i żony (Husbands and Wives, 1992) jako Gabe Roth
Tajemnica morderstwa na Manhattanie (Manhattan Murder Mystery, 1993) jako Larry Lipton
Nie wkładaj palca między drzwi (1994) jako Walter Hollander
Słoneczni chłopcy (The Sunshine Boys, 1995) jako Al Lewis
Jej wysokość Afrodyta (Mighty Aphrodite, 1995) jako Lenny
Wszyscy mówią: kocham cię (Everyone Says I Love You, 1996) jako Joe
Przejrzeć Harry'ego (Deconstructing Harry, 1997) jako Harry Block
Oszuści (The Impostors, 1998) jako Dyrektor teatru
Mrówka Z (Ant Z, 1998) jako Z-4195 (głos)
Drobne cwaniaczki (Small Time Crooks, 2000) jako Ray Winkler
Człowiek firmy (Company Man, 2000)
Dar z nieba (Picking up the Pieces, 2000) jako Tex Cowley
Klątwa skorpiona (The Curse of the Jade Scorpion, 2001) jako C.W. Briggs
Koniec z Hollywood (Hollywood Ending, 2002) jako Val Waxman
Życie i cała reszta (Anything Else, 2003) jako David Dobel
Scoop - Gorący temat (2006) jako Sid Waterman
Zakochani w Rzymie (2012) jako Jerry
Casanova po przejściach (2013) jako Murray


=== Kompozytor ===
Śpioch (Sleeper, 1973)
Wild Man Blues (1997)


== Muzyka ==
Jest klarnecistą jazzowym. Jego występy jako klarnecisty w Europie były przedmiotem filmu dokumentalnego Wild Man Blues. 28 grudnia 2008 wystąpił z zespołem Woody Allen and his New Orleans Jazz Band w warszawskiej Sali Kongresowej. Drugi swój koncert w Polsce dał 23 marca 2011 roku w Centrum Kultury Katowice im. Krystyny Bochenek.


== Książki ==
Wydaje książki beletrystyczne, m.in. "Allen na scenie" oraz "Obrona szaleństwa".


== Przypisy ==


== Linki zewnętrzne ==
Woody Allen w bazie Internet Movie Database (IMDb) (ang.)
Woody Allen w bazie filmweb.pl
Woody Allen w bazie stopklatka.pl
Woody Allen w bazie Notable Names Database (ang.)
Woody Allen - polska stronawill.i.am, właściwie William Adams (ur. 15 marca 1975 w Los Angeles) – amerykański raper, producent i multiinstrumentalista. Jest współzałożycielem i członkiem zespołu The Black Eyed Peas.


== Biografia i początki kariery ==
Adams urodził się w północno-wschodniej dzielnicy Los Angeles, Boyle Heights. Ma dwóch rodzonych braci i siostrę, oraz czworo adoptowanego rodzeństwa. Nigdy nie poznał swojego ojca. Adams Chodzil do Liceum Palisades Charter High School Wraz z DJ,piosenkarzem oraz producentem muzycznym Stefanem Gordy ( RedFoo) z grupy LMFAO. W wieku 14 lat poznał swojego przyjaciela Alana Pineda-Lindo (apl.de.ap) z którym w 1991 roku założył grupe break-dance Tribial Nation pod pseudonimem Will 1X. Rok później projekt ten przerodził się w zespół Atban Klann. Po podpisaniu kontraktu płytowego w 1993 w wytwórni Eazy-E Ruthless Records wraz z Mookie Mook, DJ Motiv8 i Dante Santiago rozpoczęli pracę nad pierwszym albumem Grass Roots i ukończyli ją pod koniec 1994. Album ten nie został jednak nigdy wydany ze względu na śmierć założyciela wytwórni. Zespół rozpadł się w 1995 roku.


== Kariera muzyczna ==


=== Black Eyed Peas ===
W tym samym roku po rozpadzie pierwotnego składu Atban Klann Adams zmienił swój pseudonim na will.i.am i wraz z apl.de.ap i Taboo założył zespół Black Eyed Pods którego nazwę przekształcono później na Black Eyed Peas. W latach 1997-1998 trwała praca nad pierwszą płytą zespołu Behind the Front. Album odniósł umiarkowany sukces. Do 2012 sprzedał się w nakładzie 1.200.000 kopii. Dwa lata później wydali album Bridging the Gap, któremu nie udało się powtórzyć sukcesu poprzednika. W 2001 do zespołu dołączyła Fergie. Od tego czasu kwartet ten wydal jeszcze 4 albumy. Ich sprzedaż wynosi łącznie około 42.000.000 zdobywając wiele certyfikatów, m.in potrójną platynę za album The E.N.D.


=== Kariera solowa 2001-2008 ===
W 2001 wydał pierwszy album Lost Change na potrzeby stacji telewizyjnej BBC. Dwa lata później światło dzienne ujrzał projekt Must B 21. Piosenkę "Go" użyto w soundracku do gry komputerowej NBA Live 2005. Oba albumy nie uzyskały wielkiego rozgłosu. Sytuacja uległa nieco zmianie po wydaniu trzeciego albumu Songs About Girls w roku 2007. Mimo, że album nie uzyskał sukcesu komercyjnego ( w Polsce pokryła się złotem) to dzięki przychylnym opiniom krytyków single Heartbreaker, I Got It from My Mama i One More Chance odniosły duży sukces w rozgłośniach radiowych i telewizji.


=== #willpower i kontrowersje ===
23 kwietnia 2013 roku wydał 4. album studyjny #willpower po dwóch latach od ukazania się pierwszego singla T.H.E. Piosenka ostatecznie nie znalazła się na albumie. Wydano jeszcze 4 single- This Is Love, Scream & Shout, #thatPower i Fall Down. Album uzyskał status platynowego we Francji i Wielkiej Brytanii Krótko po wydaniu pojawiło się wiele kontrowersji dotyczących piosenek "Let's Go i "Bang Bang" jakoby zawierały sample piosenek "Rebound" Arty oraz "Epic" w wykonaniu Sandro Silva & Quintino bez udzielenia zgody ich twórców. Album został odebrany dość chłodno przez krytyków i zebrał słabe recenzje, głównie za nadużycie efektu auto-tune. Magazyn Rolling Stone ocenił album na 3/5 gwiazdek, Stephen Unwin z Daily Express powiedział: "Nie masz nic ciekawego do zaprezentowania? Zaproś inne gwiazdki pop'u do kolaboracji". Do lipca 2013 album sprzedał się na całym świecie w nakładzie 230.000 kopii.


== Kariera producenta ==
Współpracował lub współpracuje m.in. z takimi artystami jak: Mary J. Blige, 2NE1, Eazy-E, Nas, John Legend, Planet Asia, Sting, De La Soul, Wyclef Jean, Macy Gray, Justin Timberlake, Q-Tip, Mos Def, The Pussycat Dolls, Carlos Santana,Jennifer Lopez, Ricky Martin, Rihanna, Earth, Wind & Fire, The Rolling Stones, Erykah Badu, Stevie Wonder, India.Arie, Sérgio Mendes, Shaggy, Michael Jackson, Usher, Common, Talib Kweli, Busta Rhymes, Nicole Scherzinger, Nicki Minaj, Fergie, Cheryl Cole, Britney Spears, Eva Simons, Justin Bieber. Jako producent wydał albumy takim artystom jak: Michael Jackson, Justin Bieber, Britney Spears, U2, Rihanna, Usher, Justin Timberlake, Earth, Wind & Fire, Nicki Minaj, Cheryl Cole, 2NE1, SMAP, The Game, Nas, Bone Thugs-n-Harmony, Daddy Yankee, Wolfgang Gartner,i Juanes.


== Inne projekty ==
Adams jest założycielem fundacji charytatywnej I.Am.Angel, pomagającej biednym dzieciom z Ghetta, I.Am.Home i regulującej zadłużenia kredytowe rodzin zagrożonych utratą nieruchomości oraz I.Am.First specjalizującej się w dokształcaniu amerykańskich uczniów w dziedzinach robotyki. W 2011 został dyrektorem kreatywnym firmy Intel. Przez trzy sezony był jurorem w brytyjskiej edycji The Voice.


== Dyskografia ==


=== Albumy studyjne ===
Lost Change (2001)
Must B 21 (2003)
Songs About Girls (2007)
#willpower (2013)


=== Z The Black Eyed Peas ===
Behind the Front (1998)
Bridging the Gap (2000)
Elephunk (2003)
Monkey Business (2005)
The E.N.D (2009)
The Beginning (2010)


== Przypisy ==Adeline Virginia Woolf z domu Stephen (ur. 25 stycznia 1882 w Londynie, zm. 28 marca 1941 w Rodmell) – angielska pisarka i feministka, uważana za jedną z czołowych postaci literatury modernistycznej XX wieku.
W okresie między I i II wojną światową była znaczącą postacią w literackim społeczeństwie w Londynie i członkinią Bloomsbury Group. Jej najbardziej znane powieści to: Pani Dalloway, Do latarni morskiej i Pokój Jakuba, a najbardziej znane eseje to Własny pokój i Trzy gwinee.


== Życiorys ==

Urodziła się jako Adeline Virginia Stephen przy 22 Hyde Park Gate w dzielnicy Kensington, w Londynie. Była córką sir Lesliego Stephena i Julii Prinsep Duckworth, z domu Jackson (1846-1895).
Rodzice Virginii pobrali się po tym, jak każde z nich owdowiało. W wyniku takiego związku w ich domu mieszkały dzieci z trzech małżeństw. Dzieci Julii, które miała ze swoim pierwszym mężem Herbertem Duckworthem, to: George Duckworth (1868-1934); Stella Duckworth (1869-1897); Gerald Duckworth (1870-1937). Laura Makepeace Stephen (1870-1945), córka Lesliego i Harriet Marion Thackeray, była psychicznie chora, mieszkała z rodzicami do momentu, aż została umieszczona w zakładzie zamkniętym w 1891, gdzie spędziła resztę życia. Czworo dzieci Lesliego i Julii to: Vanessa Stephen (1879-1961); Thoby Stephen (1880-1906); Virginia (1882-1941) i Adrian Stephen (1883-1948).
Sława Lesliego Stephena jako redaktora, krytyka i biografa, jak również jego znajomość z Williamem Thackerayem ( jego teściem- był on ojcem jego pierwszej żony) oznaczały, że Virginia Woolf wychowywała się w środowisku nasyconym wpływami wiktoriańskiego społeczeństwa literackiego. Henry James, George Henry Lewes, Julia Margaret Cameron (ciotka Julii Duckworth) i James Russell Lowell, który był ojcem chrzestnym Virginii, również odwiedzali jej dom rodzinny.
Julia Duckworth Stephen była równie dobrze ustosunkowana. Jako potomkini damy dworu Marii Antoniny, pochodziła z rodziny słynącej z piękności, które pozostawiły swój ślad w społeczeństwie wiktoriańskim jako modelki dla artystów prerafaelickich i wczesnych fotografów. Uzupełnieniem tych wpływów była ogromna biblioteka na 22 Hyde Park Gate, z pomocą której Virginię zaznajamiano z filologią klasyczną i angielską literaturą. Jednakże, według jej pamiętników, jej najbarwniejsze wspomnienia z dzieciństwa nie są związane z Londynem, lecz z Saint Ives w Kornwalii, gdzie jej rodzina spędzała każde lato, aż do 1895. Wspomnienia rodzinnych wakacji i wrażenie jakie wywarł na niej krajobraz, a zwłaszcza Godrevy Lighthouse, były źródłem powieści, które pisała w późniejszych latach, szczególnie Do latarni morskiej.
Nagła śmierć matki z powodu grypy i przyrodniej siostry Stelli dwa lata później, były przyczyną pierwszego z kilku załamań nerwowych Virginii. Śmierć jej ojca w roku 1904 spowodowała jej najbardziej niepokojące załamanie nerwowe i została ona na krótki czas umieszczona w zakładzie psychiatrycznym. Współcześni jej uczeni stwierdzili, że załamania i późniejsze powtarzające się okresy depresji były również wywołane przez fakt, że Virginia i Vanessa były wykorzystywane seksualnie przez swoich przyrodnich braci George’a i Geralda. Współczesne metody diagnostyczne sprawiły, że postrzega się Virginię jako osobę cierpiącą z powodu choroby afektywnej dwubiegunowej, która rzutowała na jej życie i twórczość i ostatecznie doprowadziła ją do samobójstwa.
Po śmierci ojca i jej drugim załamaniu nerwowym, Virginia, Vanessa i Adrian sprzedali dom na 22 Hyde Park Gate i kupili nowy na 46 Gordon Square w Bloomsbury. Tam poznali Lyttona Strachey, Clive’a Bella, Saxona Sydneya-Turnera, Duncana Granta i Leonarda Woolfa, którzy stanowili rdzeń koła intelektualnego znanego jako Bloomsbury Group.
Virginia rozpoczęła swoją karierę pisarską w 1905 dziennikarskim artykułem na temat Haworth (domu rodziny Brontë) dla "Times Literary Supplement".
W 1912 poślubiła Leonarda Woolfa, pisarza, urzędnika służby cywilnej i teoretyka politycznego. Wielu biografów uważa, iż małżeństwo Virginii z Leonardem nigdy nie było skonsumowane, jako że Virginia była lesbijką. W 1922 poznała i zakochała się w Vicie Sackville-West, z którą miała romans przez większość lat dwudziestych.
Jej pierwsza powieść, The Voyage Out, została wydana w 1915 przez wydawnictwo jej przyrodniego brata, Gerald Duckworth and Company Ltd. Oryginalny tytuł brzmiał Melymbrosia, jednak w związku z krytyką dotyczącą politycznego charakteru książki, Virginia Woolf wprowadziła zmiany w powieści włącznie z tytułem. Ta starsza wersja The Voyage Out została skompilowana i jest obecnie dostępna pod oryginalnym tytułem. Większość jej prac została wydana przez firmę Hogarth Press, założoną przez nią i jej męża w 1917. Virginia Woolf została okrzyknięta jedną z największych powieściopisarek dwudziestego wieku i jedną z czołowych przedstawicielek modernistów, mimo że gardziła niektórymi artystami w tej kategorii.
Pod koniec 1940 Virginia miała kolejny silny atak nerwowy. Tym razem czuła, że nie jest w stanie wyzdrowieć. 28 marca 1941, w wieku 59 lat, napełniła kieszenie kamieniami i rzuciła się do rzeki Ouse, nieopodal jej domu w Rodmell. Pozostawiła dwa listy pożegnalne: jeden dla swojej siostry Vanessy, a drugi dla swojego męża:
Jestem pewna, że znów szaleję. Czuję, że nie damy rady przejść przez te kolejne trudne chwile. I że tym razem nie wyzdrowieję. Zaczynam słyszeć głosy i nie mogę się skoncentrować. Więc robię to, co uważam za najlepsze. Dałeś mi radość największą z możliwych… Nie mogę dalej z tym walczyć, wiem, że niszczę Twoje życie i że beze mnie mógłbyś pracować (tłumaczenie własne)
oryginalny cytat:
"Dearest, I feel certain that I am going mad again. I feel we can't go through another of those terrible times. And I shan't recover this time. I begin to hear voices, and I can't concentrate. So I am doing what seems the best thing to do. You have given me the greatest possible happiness. You have been in every way all that anyone could be. I don't think two people could have been happier 'til this terrible disease came. I can't fight any longer. I know that I am spoiling your life, that without me you could work. And you will I know. You see I can't even write this properly. I can't read. What I want to say is I owe all the happiness of my life to you. You have been entirely patient with me and incredibly good. I want to say that – everybody knows it. If anybody could have saved me it would have been you. Everything has gone from me but the certainty of your goodness. I can't go on spoiling your life any longer. I don't think two people could have been happier than we have been. V." (The Letters of Virginia Woolf, vol. VI, p. 481').
Jej nazwisko naziści niemieccy umieścili na liście wrogów III Rzeszy w tzw. Czarnej Księdze.


== Dzieła ==


=== Powieści ===
Podróż w świat (The Voyage Out, 1915, wyd. polskie 2009)
Noc i dzień (Night and Day, 1919, wyd. polskie 2010)
Pokój Jakuba (Jacob's Room, 1920, wyd. polskie 2009)
Pani Dalloway (Mrs. Dalloway, 1925, wyd. polskie 1961)
Do latarni morskiej (To the Lighthouse, 1927, wyd. polskie 1962)
Orlando: biografia (Orlando: a Biography, 1928, wyd. polskie 1994) – zobacz Orlando (film)
Fale (The Waves, 1931, wyd. polskie 1983)
Flush: biografia (Flush: a Biography, 1933, wyd. polskie 1994)
Lata (The Years, 1937, wyd. polskie 1958)
Między aktami (Between the Acts, 1941, wyd. polskie 2008)


=== Opowiadania ===
Monday or Tuesday (1921)
A Haunted House and Other Stories (1943)
Wybór opowiadań w polskim przekładzie: Dama w lustrze, przeł. Maja Lavergne, Warszawa 2003


=== Utwory niepowieściowe ===
The Common Reader (1925)
Własny pokój (A Room of One's Own, 1929, wyd. polskie 2002)
The Second Common Reader (1933)
Trzy gwinee (Three Guineas, 1938, wyd. polskie 2002)
Roger Fry: A Biography (1940)
The Death of the Moth and Other Essays (1942)
The Moment and Other Essays (1948)
Chwile istnienia (Moments of Being, wyd. pol. 2005)
Modern Fiction (1919)
Siedem szkiców (1975), wyd. polskie 2009)


== Biografie Virginii Woolf w języku polskim ==
Virginia Woolf, Morświn w różowym oknie. Listy Virginii Woolf do Vity Sackville-West. Wybór, przekład, opracowanie: Danuta Piestrzyńska. Warszawa 2003, Twój Styl;
Quentin Bell, Virginia Woolf. Biografia. Przełożyła Maja Lavergne. Warszawa 2004, Twój Styl;
Jane Dunn, Virginia Woolf i Vanessa Bell. Sekretny układ. Przełożył Paweł Łopatka. Kraków 2004, Wydawnictwo Literackie;
Vanessa Curtis, Kobiety Virginii Woolf. Przełożyła Maja Lavergne. Ossa 2004, Dom Na Wsi.


== Linki zewnętrzne ==
Virginia Woolf w bazie Notable Names Database (ang.)
"Virginia, czyli życie zapisane. Dwie biografie Virginii Woolf", Tygodnik Powszechny, nr 21, 2004
Wersje angielskie powieści i opowiadań Virginii Woolf na Project Gutenberg (ang.)Venus Ebony Starr Williams (ur. 17 czerwca 1980 w Lynwood) – amerykańska tenisistka, zwyciężczyni siedmiu turniejów wielkoszlemowych w grze pojedynczej, zdobywczyni niekalendarzowego Wielkiego Szlema w grze podwójnej (wraz z Sereną), podwójna mistrzyni olimpijska z Sydney (2000) (gra pojedyncza i podwójna) oraz mistrzyni olimpijska w grze podwójnej z Pekinu (2008) i Londynu (2012).
Starsza siostra tenisistki Sereny Williams.


== Kariera ==


=== 1994-1997 ===
Debiutowała w cyklu zawodowym jesienią 1994, kilka tygodni po swojej rówieśniczce, Martinie Hingis. Już w swoim pierwszym turnieju – w Oakland – dotarła do II rundy, gdzie była bliska pokonania ówczesnej wiceliderki rankingu światowego Sánchez Vicario.
Od początku kariery zwracała uwagę atletycznym przygotowaniem (pod kierunkiem ojca Richarda) i agresywnym stylem gry. Sezonem przełomowym był 1997, kiedy po raz pierwszy dotarła do finału turnieju wielkoszlemowego, US Open 1997. Po dramatycznym półfinale z Iriną Spîrleą (w którym obroniła dwie piłki meczowe), przegrała następny, decydujący mecz turnieju z Hingis 0:6, 4:6. Była pierwszą nierozstawioną finalistką US Open od 1958, a także pierwszą finalistką od 1978 (od czasu Pam Shriver), która dotarła tak daleko w debiucie.
Nieco wcześniej debiutowała także na Wimbledonie 1997, ale tam poszło jej znacznie gorzej: przegrała w I rundzie z Magdaleną Grzybowską, dla której było to jedno z najbardziej spektakularnych osiągnięć w karierze.


=== 1998-2005 ===
Pierwszy turniej wygrała w 1998 w Oklahoma City. Do lipca 2005 triumfowała w 32 turniejach w grze pojedynczej i w 10 w deblu. Wśród jej trofeów były m.in. Puchar Wielkiego Szlema (1998), Miami (1998, 1999, 2001), Rzym (Italian Open, 1999), Hamburg (1999, 2001). W 2000 wygrała dwa turnieje wielkoszlemowe – Wimbledon i US Open, powtórzyła osiągnięcia rok później. W latach 2002–2003 pięć razy zmierzyła się w finałach wielkoszlemowych z młodszą siostrą Sereną i wszystkie te mecze przegrała. Wspólnie z siostrą wygrywała natomiast turnieje wielkoszlemowe w deblu – French Open 1999 i US Open 1999, Wimbledon 2000, Australian Open 2001, Wimbledon 2002, Australian Open 2003.
W 1998 wygrywała także Australian Open 1998 i French Open 1998 w grze mieszanej, gdzie partnerował jej Justin Gimelstob. Piąty triumf wielkoszlemowy odnotowała w lipcu 2005, wygrywając po raz trzeci Wimbledon; w finale pokonała 4:6, 7:6(4), 9:7 Lindsay Davenport.
Od 1998 była klasyfikowana w czołowej dziesiątce rankingu WTA. W lutym 2002 awansowała na 1. miejsce tego rankingu; wkrótce musiała ustąpić miejsca siostrze.
Po serii kontuzji, na koniec sezonu 2003 wypadła z czołowej dziesiątki. Dwukrotnie wystąpiła w turnieju Masters, zarówno w 1999, jak i 2002 kończąc udział na półfinale.
Jednym z najbardziej udanych występów Venus Williams był start na igrzyskach olimpijskich w Sydney w 2000. Sięgnęła po złoto w grze pojedynczej, a w parze z siostrą także w grze podwójnej. Reprezentowała Stany Zjednoczone także w Pucharze Federacji (1995, 1999, 2003, 2004, 2005).


=== 2006 ===

Cały 2006 rok była dręczona przez kontuzję lewego nadgarstka, co spowodowało liczne porażki i wycofania się z turniejów. Jedną z największych sensacji początku sezonu była przegrana w I rundzie Australian Open, gdzie pokonała ją Cwetana Pironkowa. Również o wygraną nad Williams postarała się Agnieszka Radwańska w FORTIS Championships Luxembourg w Luksemburgu. Jednym z najlepszych występów Venus Williams było dotarcie do 1/4 finału French Open 2006, gdzie przegrała z Nicole Vaidišovą, a także 1/4 finału w J&S Cup 2006 w Warszawie, gdzie pokonała między innymi Urszulę Radwańską i Martinę Hingis, by przegrać ze Swietłaną Kuzniecową.


=== 2007 ===
W styczniu, z powodu kontuzji lewego nadgarstka, wycofała się z wielkoszlemowego turnieju Australian Open 2007. Po raz pierwszy w sezonie zagrała w turnieju Regions Morgan Keegan Championships and the Cellular South Cup w Memphis, gdzie rozstawiona została z nr 7. W I rundzie pokonała Akiko Morigami w trzech setach. W II rundzie zwycięstwo odniosła nad Caroline Wozniacki w dwóch setach, a później pokonała Laurę Granville i Ioanę Ralucę Olaru, aby w finale zdeklasować sklasyfikowaną na 17. pozycji w rankingu WTA Szachar Pe’er 6:1, 6:1 .
W marcu tradycyjnie zrezygnowała z gry w turnieju Pacific Life Open w Indian Wells. Do Miami, na turniej Sony Ericsson Open przyjechała po raz dziewiąty. Jako że zajmowała w rankingu WTA 39. pozycję, z racji znakomitej obsady turnieju nie została rozstawiona, i grę musiała rozpocząć już w I rundzie. Pokonała w niej Julianę Fedak 5:7, 2:6. W kolejnym spotkaniu wygrała z rozstawioną z numerem 29 Mariją Kirilenko. W 3. rundzie przegrała z Mariją Szarapową w trzech setach. Wynik ten pozwolił Williams awansować na 32. pozycję w rankingu WTA.
Jej pierwszym kwietniowym występem był turniej drugiej kategorii Bausch & Lomb Championships na wyspie Amelia Island, rozgrywany na zielonej mączce. Nierozstawiona, grę rozpoczęła od zwycięstwa nad Aravane Rezaï 6:1, 6:2. W II rundzie wygrała z nr 4 Patty Schnyder 3:6, 6:3, 6:4. W 1/16 finału wygrała z Meilen Tu w dwu- setach, by w ćwierćfinale zmierzyć się z Tatianą Golovin. Ku zaskoczeniu zgromadzonych kibiców na kameralnym obiekcie otoczonym drzewami, Williams przegrała 2:6, 3:6.
Kolejnym turniejem w którym wystąpiła był Family Circle Cup w Charlestonie. Po raz kolejny jako 29. w rankingu WTA, nie zmieściła się wśród rozstawionych tenisistek, i już w I rundzie zmierzyła się z nr 14, Samanthą Stosur. Williams zwyciężyła 6:2, 6:2. W II rundzie pokonała Wasilisę Bardinę 6:2, 6:1. W meczu o ćwierćfinał wygrała z Chan Yung-jan 6:2, 6:1, by w 1/4 pokonać Anabel Medinę Garrigues 6:4, 7:5. W półfinale przegrała się z 5. zawodniczką w rankingu WTA, Jeleną Janković, 6:3, 3:6, 6:7. Mimo porażki, Williams awansowała na 22. miejsce w rankingu WTA.
Tydzień później wystąpiła w I rundzie Pucharze Federacji przeciwko Belgijkom, które osłabione nieobecnością Justine Henin i Kim Clijsters wystąpiły w rezerwowym składzie. W składzie USA obok Venus Williams znalazły się jej siostra Serena Williams, Vania King i Lisa Raymond. Venus Williams zagrała przeciwko Kirsten Flipkens. Pierwszą partię po długiej walce Amerykanka wygrała do pięciu. Drugiego seta wygrała do dwóch. Tego samego dnia Serena Williams podwyższyła wynik meczu na 2:0 pokonując Caroline Maes. W niedzielę Venus Williams zagrała przy wyniku 3:0, bowiem wcześniej Vania King wygrała z Kirsten Flipkens i tym samym zapewniła Amerykankom awans do półfinału. W ostatnim meczu singlowym Amerykanka 6:1, 6:2 pokonała Yaninę Wickmayer. Ostatecznie Amerykanki pokonały Belgijki 5:0.
W maju Williams zagościła na turnieju J&S Cup 2007 w Warszawie, gdzie obok nr 1 Justine Henin, nr 2 Kim Clijsters, i nr 3 Swietłany Kuzniecowej, stawiana była w gronie faworytek turnieju. Mimo 22. miejsca w rankingu WTA nie została rozstawiona. Z Michaëllą Krajicek wygrała 6:4, 6:3. W meczu o 1/4 finału pokonała nr 7 Jelenę Diemientjewą 6:1, 7:6(4). W ćwierćfinale przegrała z Swietłaną Kuzniecową 6:3, 3:6, 4:6.
Ostatnim sprawdzianem formy przed French Open 2007 był turniej Istanbul Cup rozgrywany w Stambule. Wygrała mecz przeciwko Taccianie Puczak 6:1, 6:2 i do meczu II rundy przeciwko Aravane Rezaï przystępowała jako zdecydowana faworytka, którą niedawno pokonała w turnieju na wyspie Amelia Island, jednak przegrała ten mecz.
Na French Open 2007 po raz kolejny nie miała szczęścia w losowaniu, ponieważ została rozlosowana w mocnej ćwiartce z takimi zawodniczkami jak nr 4 Jelena Janković, nr 6 Nicole Vaidišová, nr 11 Nadia Pietrowa i nr 13 Jelena Diemientjewa. W pierwszym meczu wygrała z grająca z "dziką kartą" Alizé Cornet 6:4, 6:3. W II rundzie wygrała z Ashley Harkleroad 6:1, 7:6(6), gdzie w trakcie meczu poprawiła swój rekord w szybkości serwisu: 206 km/h (najszybszy serwis jaki odnotowano przez WTA to Brendy Schultz-McCarthy 209 km/h w Cincinnati, ale rekord jest uznawany za nieoficjalny, ponieważ miał miejsce podczas eliminacji). W III rundzie przegrała z Jeleną Janković 4:6, 6:4, 1:6, trzeci raz z rzędu.
W czerwcu zagrała na Wimbledonie 2007, w wieloszlemowym turnieju, gdzie triumfowała trzykrotnie w latach: 2000, 2001 i 2005. Podczas turnieju obie siostry Williams po raz pierwszy zagrały rakietami wysadzanymi złotem. Dla Venus Williams przygotowano białą rakietę limitowanej edycji Wilson Factor Experimental, natomiast dla Sereny czarną wersję tego modelu. Obie ramy przyozdobione były elementami wykonanymi z 22-karatowego złota. Po raz kolejny najstarszy turniej tenisowy okazał się bardzo szczęśliwy dla Venus Williams. Już w pierwszym meczu, rozgrywanym na korcie nr 2, tzw. "cmentarzu gwiazd", ponieważ przegrywali na nim m.in. Andre Agassi i Pete Sampras, była o krok od porażki z Ałłą Kudriawcewą. Po pierwszym secie przegranym przez Williams 2:6, nie popełniała tak wielu błędów w drugim, i wyrównała stan meczu, wygrywając 6:3. Decydujący set wygrała 7:5. W meczu II rundy przeciwko Hanie Šromovej, Williams dominowała, zwyciężając 6:2, 6:2. III runda okazała się najtrudniejszym spotkaniem dla Williams w całym turnieju: pokonała w niej Akiko Morigami 6:2, 3:6, 7:5. W meczu IV rundy rozgromiła nr 2 Mariję Szarapową 6:1, 6:3, rewanżując się tym samym za porażkę w tegorocznym turnieju Sony Ericsson Open w Miami. W ćwierćfinale pokonała nr 5, Swietłanę Kuzniecową 6:3, 6:4, rewanżując się za porażkę w Warszawie. W półfinale pokonała finalistkę French Open 2007, Anę Ivanović 6:2, 6:4. Tym samym, po raz szósty w karierze awansowała do finału Wimbledonu. Finał z nieoczekiwaną rywalką, nr 18 Marion Bartoli, która w półfinale pokonała rozstawioną z nr 1 Justine Henin, był jednostronnym widowiskiem. Wygrała 6:4, 6:1, i tym samym po raz czwarty mistrzostwo Wimbledonu i awans z 31. miejsca na 17. pozycję w rankingu WTA.
W US Open 2007 dotarła do półfinału, gdzie przegrała z Justine Henin. Tym samym nie pomściła swojej siostry Sereny, która przegrała z Henin w ćwierćfinale. W poprzednich rundach Venus Williams pokonała m.in. Anę Ivanović i Jelenę Janković.
36 zwycięstwo turniejowe w singlu odniosła w Seulu, pokonując w finale Mariję Kirilenko 6:3, 1:6, 6:4. W ćwierćfinale tej imprezy Venus pokonała Martę Domachowską 6:2, 6:3.


=== 2008 ===
Sezon rozpoczęła od pokazowego turnieju, w którym pokonała Mariję Szarapową. Następnie wystąpiła w Australian Open, gdzie w IV rundzie pokonała Martę Domachowską 6:4, 6:4. W ćwierćfinale przegrała z Aną Ivanović 6:7, 4:6 (mimo prowadzenia w drugim secie 3-0). W turnieju deblowym wspólnie ze swoją siostrą Sereną, dotarły do ćwierćfinału imprezy.
W Qatar Total Open dotarła do 3 rundy, gdzie przegrała ze Słowaczką Dominiką Cibulkovą 3:6, 3:6. Zagrała tam także w deblu z Dunką Caroline Wozniacki, jednakże odpadły w 2 rundzie. Występu w Regions Morgan Keegan Championships and the Cellular South Cup Amerykanka nie zaliczy do udanych. Przegrała w pierwszej rundzie z Czeszką Petrą Kvitovą 6:2, 4:6, 3:6. W Canara Bank Bangalore Open bez straty seta dotarła do ćwierćfinału, w którym starła się z Rosjanką Wierą Zwonariową. Venus wygrała w dwóch setach. W półfinale zmierzyła się ze swoją młodszą siostrą Sereną. Pierwszego seta wygrała Serena 6:3, drugiego natomiast Venus w takim samym stylu. O zwycięstwie zadecydował trzeci set, w którym rozgrywano tie-breaka. Ostatecznie 6:7 (w tie-breaku 4:7) Venus uległa Serenie. W turnieju Sony Ericsson Open na Florydzie odpadła w ćwierćfinale po porażce z Rosjanką Swietłaną Kuzniecową 4:6, 4:6. W Rzymie po raz kolejny osiągnęła 1/4 finału, ulegając Serbce Jelenie Janković 7:5, 2:6, 3:6. We French Open odpadła w 3 rundzie po porażce z Włoszką Flavią Pennettą.
Pierwszym wygranym turniejem Venus w 2008 roku okazał się Wimbledon. Amerykanka nie straciła w nim żadnego seta. Zwyciężyła z: Naomi Cavaday, Anne Keothavong, Maríą José Martínez Sánchez, Alisą Klejbanową, Tamarine Tanasugarn oraz Jeleną Diemientjewą. W finale pokonała swoją młodszą siostrę, 7:5, 6:4. Tym samym odniosła piąte zwycięstwo na kortach Wimbledonu, drugi raz drugie z rzędu. Ponadto w pojedynku finałowym Venus zaserwowała piłkę, która osiągnęła prędkość 208 km/h. Jest to oficjalny rekord świata, jeśli chodzi o szybkość zaserwowanej piłki w londyńskim turnieju.
Na Igrzyskach Olimpijskich w 2008 roku wraz z Sereną Williams zdobyła złoty medal.
W kończącym sezon turnieju Sony Ericsson Championship w Ad-Dausze, Venus wygrała wszystkie mecze wygrywając tym samym cały turniej.


=== 2009 ===
Będąc rozstawioną z numerem 6. dotarła do drugiej rundy Australian Open, przegrywając z nierozstawioną Carlą Suarez Navarro. W grze deblowej wywalczyła tytuł w parze z siostrą Sereną. W lutym wygrała turniej w Dubaju po czym awansowała na piątą pozycję w rankingu WTA, oraz turniej w Acapulco.
Dotarła do dwóch półfinałów w Miami, gdzie przegrała w trzech setach z Sereną i Rzymie, przegrywając z Safiną. W obydwóch po drodze eliminowała Agnieszkę Radwańską.
Odpadła w trzeciej rundzie French Open po porażce z Ágnes Szávay 0:6, 4:6. Jako obrończyni tytułu z Londynu, dotarła do ostatniej fazy. W finale Wimbledonu przegrała z Sereną 6:7, 2:6. Następnie doszła do finału w Stanford gdzie uległa Marion Bartoli 2:6, 7:5, 4:6. W Cincinnati doszła do III rundy, gdzie przegrała z Flavią Pennettą 6:7, 4:6. W turnieju Rogers Cup odpadła w II rundzie, ulegając Katerynie Bondarenko 6:1, 5:7, 4:6. Na US Open doszła do IV rundy, przegrywając późniejszej zwyciężczyni, Kim Clijsters 0:6, 6:0, 4:6. W Tokio, w II rundzie uległa Anastasiji Pawluczenkowej, zaś tydzień później w Pekinie, podczas China Open, znów w II rundzie uległa Pawluczenkowej 6:3, 1:6, 4:6. W turnieju kończącym sezon 2009 doszła do finału, w którym przegrała z Sereną. Sezon 2009 zakończyła na 6. miejscu w rankingu WTA.


=== 2010 ===
W Australian Open, jako rozstawiona z "piątką" doszła do ćwierćfinału, ulegając Li Na. Po Australian Open obroniła tytuł w Dubaju wygrywając w finale z Wiktoryją Azaranką 6:3, 7:5. Następnie wygrała turniej w Acapulco. W Miami, jako że była zawodniczką rozstawioną w pierwszej rundzie otrzymała "wolny los". W II rundzie wygrała z Soraną Cirsteą 6:4, 6:3, zaś w trzeciej z Robertą Vinci 6:1, 6:4, w IV rundzie spotkała się z Danielą Hantuchovą i wygrała 1:6, 7:5, 6:4. W ćwierćfinale spotkała się z Agnieszką Radwańską, gdzie wygrała 6:3, 6:1. W półfinale wygrała z Marion Bartoli 6:3, 6:4. W finale została pokonana przez Kim Clijsters 2:6, 1:6. W ćwierćfinale turnieju w Rzymie przegrała 0:6, 1:6 z Jeleną Janković Podczas turnieju w Madrycie, w parze z siostrą Sereną Williams, wygrały turniej w deblu, zaś w grze pojedynczej przegrała w finale z Aravane Rezaï 2:6, 5:7. W turnieju French Open została rozstawiona z numerem 2 ale odpadła w IV rundzie z Nadią Pietrową 4:6, 3:6, z kolei w deblu wygrała ze swoją siostrą Sereną Williams swój 11 turniej wielkoszlemowy. Na Wimbledonie odpadła nieoczekiwanie w ćwierćfinale przegrywając z Cwetaną Pironkową 2:6, 3:6 (Bułgarka była wówczas sklasyfikowana na 82. miejscu w rankingu). Venus, wraz z siostrą Sereną, broniła tytułu w grze podwójnej, jednak odpadły one w ćwierćfinale, ulegając patrze rosyjskiej Jelena Wiesnina – Wiera Zwonariowa. Po Wimbledonie starsza z sióstr Williams spadła na 4. pozycję w rankingu.
Z powodu kontuzji kolana Williams opuściła wszystkie turnieje US Open Series. Pod znakiem zapytania stał także jej występ w US Open, lecz ostatecznie Williams wróciła do zdrowia. Amerykanka bez problemów doszła do czwartej rundy. W następnych dwóch spotkaniach bez straty seta pokonała Szachar Pe’er oraz Franscescę Schiavone. W półfinale Venus zmierzyła się z broniącą tytułu Kim Clijsters. Williams wygrała pierwszego seta, lecz ostatecznie przegrała cały mecz 6:4, 6:7(2), 4:6. Z powodu kontuzji stopy, w Nowym Jorku nie grała Serena, więc Venus nie broniła tytułu mistrzowskiego w deblu.
Po US Open Amerykance odnowiła się kontuzja kolana, przez którą nie zagrała już do końca sezonu żadnego meczu i zmuszona była do wycofania się z WTA Tour Championships oraz z finału Pucharu Federacji, w którym to Venus miała zagrać przeciwko Włoszkom. Venus Williams, grając zaledwie 9 turniejów w sezonie, na koniec 2010 roku uplasowała się na 5. miejscu w rankingu singlowym, oraz na 11. w rankingu deblowym.


=== 2011 ===
Z powodu przedłużającej się kontuzji, amerykanka nie wzięła również udziału w turnieju Roland Garros; był to pierwszy turniej Wielkiego Szlema od czasów US Open z 2003 roku, w którym żadna z sióstr Williams nie bierze udziału.


=== 2012 ===

Na przełomie czerwca i lipca triumfowała w wielkoszlemowym Wimbledonie w grze podwójnej kobiet, gdzie występowała razem z siostrą, Sereną. W finałowym pojedynku pokonały Andreę Hlaváčkovą i Lucie Hradecką 7:5, 6:4.
W grze podwójnej podczas zawodów organizowanych z okazji XXX Letnich Igrzysk Olimpijskich uczestniczyła razem z siostrą. Razem zdobyły trzeci złoty medal igrzysk olimpijskich w rozgrywkach deblowych. W finale pokonały ponownie Andreę Hlaváčkovą i Lucie Hradecką wynikiem 6:4, 6:4. W sierpniu podczas turnieju w Cincinnati Amerykanka odpadła w półfinale, przegrywając z Chinką Li Na 5:7, 6:3, 1:6. Był to jej pierwszy od dwóch lat mecz o wejście do finału turnieju w grze pojedynczej. W październiku zwyciężyła w zawodach singlowych w Luksemburgu, gdzie w finale pokonała Monicę Niculescu wynikiem 6:2, 6:3.


=== 2013 ===
Sezon 2013 Venus Williams rozpoczęła od wielkoszlemowego turnieju Australian Open, gdzie została rozstawiona z numerem dwudziestym piątym. W pierwszym meczu wygrała z Galiną Woskobojewą 6:1, 6:0, w następnej rundzie zwyciężyła Alizé Cornet 6:3, 6:3. W trzecim meczu Amerykanka uległa Marii Szarapowej 1:6, 3:6. W rywalizacji deblistek razem ze swoją siostrą osiągnęły ćwierćfinał zawodów.
We Florianopolis najwyżej rozstawiona Amerykanka w pierwszej rundzie pokonała Mirjanę Lučić-Baroni, w drugiej Garbiñe Muguruzę, a w ćwierćfinale Magdalénę Rybárikovą. W półfinale uległa Oldze Puczkowej 6:4, 4:6, 5:7. W Miami w drugiej rundzie pokonała Kimiko Date-Krumm 7:6(3), 3:6, 6:4, ale kolejne spotkanie oddała walkowerem Sloane Stephens. W Charleston ponownie osiągnęła półfinał. Swój udział rozpoczęła od zwycięstw nad Móniką Puig i Varvarą Lepchenko, a w ćwierćfinale zwyciężyła z Madison Keys. W meczu półfinałowym zmierzyła się ze swoją młodszą siostrą, z którą przegrała 1:6, 2:6.
W Rzymie przegrała w pierwszej rundzie z Laurą Robson 3:6, 2:6. W przypadku wygranej, przeciwniczką Amerykanki byłaby jej siostra. Na French Open przegrała w pierwszej rundzie z Urszulą Radwańską 6:7(5), 7:6(4), 4:6. Mecz pierwszej rundy debla siostry oddały walkowerem. Z udziału w Wimbledonie zrezygnowała.
Pierwszy mecz po przerwie rozegrała w Toronto. Przegrała w pierwszej rundzie z Kirsten Flipkens 6:0, 4:6, 2:6. W Cincinnati awansowała do drugiej rundy. Podczas US Open pokonała w pierwszej rundzie Flipkens 6:1, 6:2, natomiast w kolejnym meczu uległa Zheng Jie 3:6, 6:2, 6:7(5). W grze podwójnej siostry Williams osiągnęły półfinał.
Kolejnym turniejem, w którym Amerykanka wzięła udział, były zawody WTA Premier 5 w Tokio. Awansowała w nich do półfinału, pokonując wcześniej m.in. w drugiej rundzie najwyżej rozstawioną Azarankę 6:2, 6:4. W meczu o finał przegrała z Petrą Kvitovą wynikiem 6:3, 3:6, 6:7(2). Udział w rozgrywkach w Pekinie, tak jak wszystkie półfinalistki z Tokio, rozpoczęła od drugiej rundy. Przegrała w niej z Sabine Lisicki 1:6, 2:6. W zawodach debla, do których Williams otrzymały dziką kartę, przegrały w pierwszym meczu.


=== 2014 ===
Venus Williams rozpoczęła sezon 2014 od udziału w zawodach w Auckland. Osiągnęła w nich finał, w którym przegrała z Aną Ivanović 2:6, 7:5, 4:6. Z Australian Open odpadła po spotkaniu pierwszej rundy, w którym lepsza okazała się Jekatierina Makarowa. Następnie uległa Petrze Kvitovej w drugiej rundzie zawodów w Ad-Dausze. W lutym Williams awansowała do finału zawodów w Dubaju. Pokonała w nim Alizé Cornet – półfinałową przeciwniczkę swojej siostry – wynikiem 6:3, 6:0.


== Turnieje WTA ==


=== Gra pojedyncza ===


=== Gra podwójna ===


== Historia występów wielkoszlemowych ==


=== Gra pojedyncza ===


=== Gra podwójna ===


== Przypisy ==


== Bibliografia ==
Profil na stronie WTA (ang.). wtatennis.com. [dostęp 7 września 2013].
Profil na stronie ITF (ang.). itftennis.com. [dostęp 7 września 2013].
Profil na stronie Pucharu Federacji (ang.). fedcup.com. [dostęp 7 września 2013].
Venus Williams Biography and Olympic Results (ang.). Sports-Reference.com. [dostęp 6 marca 2011].


== Linki zewnętrzne ==
Oficjalna strona internetowa Venus Williams (ang.)
Całkiem inne niż reszta, Krzysztof Rawa, Rzeczpospolita, 19-08-2012John Corbett, właściwie John Joseph Corbett Junior (ur. 9 maja 1961 w Wheeling, w stanie w Wirginii Zachodniej) – amerykański aktor telewizyjny i filmowy.


== Życiorys ==
Dorastał w rodzinie rzymskokatolickiej Johna Josepha Corbetta Seniora. W 1979 roku ukończył szkołę średnią Wheeling Central High School w Wheeling. Zrezygnował z dalszej edukacji w Cerritos Junior College. W wieku 19 lat trafił na duży ekran w komedii Użyteczne przedmioty (Utilities, 1981). Pojawił się potem w jednym z odcinków serialu ABC Cudowne lata (The Wonder Years, 1988) jako Louis. Sławę zawdzięcza roli DJ Chrisa Stevensa w serialu CBS Przystanek Alaska (Northern Exposure, 1990-95), za którą zdobył nominację do nagrody Emmy (1992) i Złotego Globu (1993). Za postać Adama MacArthura w serialu sci-fi 20th Century Fox Przybysz (The Visitor, 1997-98) był nominowany do nagrody Saturna.
Po trzecioplanowych rolach w sensacyjnym filmie wojennym Lot Intrudera (Flight of the Intruder, 1991) z Willemem Dafoe, Rosanną Arquette i Bradem Johnsonem, westernie Tombstone (1993) z Kurtem Russellem, Valem Kilmerem i Joanną Pacułą, zabłysnął w komediach – Weselny blues (Wedding Bell Blues, 1996), Moje wielkie greckie wesele (My Big Fat Greek Wedding, 2002) w roli zaręczonego Iana Millera i Mama na obcasach (Raising Helen, 2004) jako pastor Dan Parker. Rola Aidana Shaw, partnera głównej bohaterki granej przez Sarah Jessica Parker w serialu HBO Seks w wielkim mieście (Sex and The City, 2000-2003), przyniosła mu drugą nominację do Złotego Globu (2002).


=== Życie prywatne ===
Spotykał się z modelką Nathalie Cox (2000), redaktorką magazynu Vogue Jill Demling (2001) i gospodarzem programów rozrywkowych Vanna White. Od 2004 roku związany z Bo Derek.


== Ciekawostki ==
Ma 196 cm wzrostu.


== Linki zewnętrzne ==
John Corbett w bazie Internet Movie Database (IMDb) (ang.)
John Corbett w bazie filmweb.pl
John Corbett w bazie stopklatka.pl
John Corbett w bazie Notable Names Database (ang.)Vivian Vance (ur. 26 lipca 1909 w Cherryvale, zm. 17 sierpnia 1979 w Belvedere) – amerykańska aktorka i piosenkarka.


== Wybrana filmografia ==
seriale
1951-57: Kocham Lucy (I love Lucy) jako Ethel Mertz
1957-60: The Lucy-Desi Comedy Hour jako Ethel Mertz
1959: The Deputy jako Emma Gant
1968: Here's Lucy jako Vivian Jones
1974: Rhoda jako Maggie Cummings
film
1950: The Secret Fury jako Leah
1957: I Love Lucy Christmas Special jako Ethel Mertz
1972: Getting Away from It All jako May Brodey
1976: Wielki Houdini jako Minnie pielęgniarka


== Nagrody i nominacje ==
Została uhonorowana nagrodą Emmy i trzykrotnie otrzymała nominację do nagrody Emmy, a także posiada swoją gwiazdę na Hollywoodzkiej Alei Gwiazd.


== Bibliografia ==
Vivian Vance w bazie filmweb.pl
Vivian Vance w bazie Internet Movie Database (IMDb) (ang.)
Vivian Vance - Hollywood Star Walk - Los Angeles Time. Los Angeles Times, 1979-08-18. [dostęp 2014-02-02].Vincent van Gogh przyszedł na świat jako pierworodne dziecko Theodorusa i Anny Cornelii van Goghów. Miał sześcioro rodzeństwa: trzech braci i trzy siostry. Nie był żonaty. Zmarł najprawdopodobniej śmiercią samobójczą.


== Rodzice ==


=== 1819 ===
10 września – urodziła się matka Vincenta van Gogha, Anna Cornelia Carbentus


=== 1822 ===
2 lutego – urodził się ojciec Vincenta van Gogha, Theodorus van Gogh


=== 1851 ===
Theodorus van Gogh i Anna Cornelia Carbentus pobrali się


== Lata 50. ==


=== 1853 ===
30 marca – w małej wiosce Groot-Zundert urodził się Vincent van Gogh, syn Theodorusa i Anny Cornelii Van Goghów. Trzej bracia jego ojca byli marszandami


=== 1855 ===
17 lutego – urodziła się siostra Anna Cornelia


=== 1857 ===
1 maja – urodził się brat Theo


=== 1859 ===
16 maja – urodziła się siostra Elisabeth Huberta


== Lata 60. ==


=== 1861 ===
styczeń – Vincent van Gogh rozpoczął naukę w szkole podstawowej w Groot-Zundert (zakończył ją we wrześniu 1864)


=== 1862 ===
16 marca – urodziła się siostra Willemina Jacoba


=== 1864 ===
Vincent van Gogh rozpoczął naukę w szkole w Zevenbergen, gdzie uczył się niemieckiego, angielskiego i francuskiego


=== 1866 ===
wrzesień – Vincent van Gogh rozpoczął naukę w szkole państwowej im. króla Wilhelma II w Tilburgu (zakończył ją w marcu 1868)


=== 1867 ===
17 maja – urodził się brat Cornelius


=== 1868 ===
Vincent van Gogh powrócił do Groot-Zundert, gdzie przebywał do lipca 1969


=== 1869 ===
1 sierpnia – Vincent van Gogh rozpoczął praktykę w firmie marszandzkiej Goupil & Cie z Paryża; jej filię w Hadze założył wuj Vincenta, Vincent (”Cent”) van Gogh


== Lata 70. ==


=== 1871 ===
koniec stycznia – Theodorus van Gogh przeniósł się wraz z rodziną do Helvoirt, gdzie rozpoczął posługę w miejscowej parafii


=== 1872 ===
Vincent van Gogh spędził wakacje z rodzicami w Helvoirt. Vincent i Theo van Goghowie rozpoczęli korespondencję, która miała trwać do końca życia Vincenta


=== 1873 ===
maj - Vincent van Gogh został przeniesiony do londyńskiej filii Goupil & Cie. W drodze do Londynu najpierw odwiedził rodziców, po czym spędził kilka dni w Paryżu, gdzie zwiedzał Luwr
czerwiec – Vincent van Gogh przybył do Londynu zatrzymując się w pensjonacie Ursuli Loyer. Rozpoczął pracę w Goupil & Cie, trwającą do października 1974. Przez wiele lat uważano, że był zakochany w jej córce Eugenii. Jest jednak bardziej prawdopodobne, iż w rzeczywistości był zakochany w zaprzyjaźnionej z rodziną van Goghów Caroline Haanebeek; jego uczucie nie zostało jednak odwzajemnione


=== 1874 ===
Vincent van Gogh nie wykazywał zbyt wielkiego zainteresowania pracą w londyńskiej filii Goupil & Cie. Przeniósł się do jej siedziby w Paryżu, a pod koniec roku znów powrócił do Londynu


=== 1875 ===
maj – Vincent van Gogh przeniósł się na stałe do siedziby Goupil & Cie w Paryżu. Zwiedzał muzea i galerie, poświęcił się studiom biblijnym
październik – Theodorus van Gogh został przeniesiony do parafii w Etten


=== 1876 ===
Goupil & Cie została przejęta przez Boussod & Valadon. Vincent van Gogh nie był zainteresowany pracą w nowej firmie. W kwietniu wyjechał do Anglii, gdzie otrzymał posadę nauczyciela w Ramsgate
lipiec – Vincent van Gogh został nauczycielem i kaznodzieją w Isleworth koło Londynu. Podczas gdy jego zapał religijny wzrastał, stan fizyczny i psychiczny pogarszał się.
grudzień – powrócił do Holandii spędzając święta Bożego Narodzenia w Etten z rodzicami, którzy, zaniepokoiwszy się jego stanem fizycznym i psychicznym, przekonali go, by nie wracał do Londynu


=== 1877 ===
styczeń – Vincent van Gogh dostał pracę w księgarni w Dortrechcie. Spędzał wiele czasu rysując, poza tym tłumaczył Biblię na francuski, niemiecki i angielski
maj – wyjechał do Amsterdamu, żeby rozpocząć studia teologiczne


=== 1878 ===
lipiec – Vincent van Gogh powrócił do Etten. W towarzystwie ojca i wielebnego Jonesa z lsleworth wyjechał do Brukseli na 3-miesięczny kurs dla świeckich kaznodziejów
sierpień – rozpoczął kurs ewangelizacyjny w Laeken koło Brukseli, kontynuując jednocześnie rysowanie. Kiedy zdawał egzamin końcowy stwierdzono, że nie nadaje się do pracy w charakterze kaznodziei. Powrócił do Etten
grudzień – wyjechał do górniczego rejonu Borinage na południu Belgii. Czytał tam Biblię dla górników żyjąc podobnie jak i oni w ubóstwie


=== 1879 ===
Vincent van Gogh kontynuował pracę w Borinage. Poświęcił się dla górników pomagając im. Nie wzbudziło to entuzjazmu jego zwierzchników, którzy uważali jego zachowania za zbyt ekstremalne. Został zwolniony i wpadł z tego powodu w depresję. Przeniósł się do Cuesmes, gdzie wykonywał podobną pracę. Jego zapał religijny z czasem osłabł, pojawiło się za to zainteresowanie malarstwem


=== 1880 ===
Punkt zwrotny w życiu Vincenta van Gogha: zaprzestał on działalności kaznodziejskiej i postanowił poświęcić się całkowicie malarstwu. Tematem jego pierwszych prac stali się górnicy i ich życie
lipiec – Theo, pracujący wówczas w centrali Goupil & Cie w Paryżu, zaczął wspomagać finansowo brata, co będzie czynił do końca życia
sierpień–wrzesień – Vincent van Gogh postanowił zostać artystą; czas swój poświęcał na rysowanie scen z życia górników. Theo wspierał go wysyłając mu reprodukcje obrazów Milleta, które Vincent kopiował
październik – Vincent van Gogh podjął studia na wydziale anatomii i perspektywy na Akademii w Brukseli, a w listopadzie spotkał holenderskiego malarza Anthona van Rapparda, z którym się zaprzyjaźnił


== Lata 80. ==


=== 1881 ===
kwiecień – Vincent van Gogh odwiedził w Etten Theo. Dyskutował z nim na temat swojej przyszłości artystycznej
lato – poznał owdowiałą kuzynkę Cornelię Adrianę Vos-Stricker i zakochał się w niej, jego uczucia zostały jednak odrzucone. Kuzynka wróciła do Amsterdamu, a Vincent van Gogh wyjechał do Hagi, gdzie odwiedził malarza Antona Mauve, który nauczył go podstaw malarstwa akwarelowego
jesień – Vincent van Gogh udał się do Amsterdamu, aby oświadczyć się Cornelii Adrianie Vos-Stricker, ale został odrzucony
listopad–grudzień – przebywał u Mauve malując obrazy. W czasie świąt Bożego Narodzenia pokłócił się z ojcem


=== 1882 ===
styczeń – Vincent van Gogh przyjechał do Hagi i zamieszkał w sąsiedztwie Mauve, jednak wkrótce doszło między nimi do nieporozumień na tle artystycznym. W tym samym okresie spotkał prostytutkę Clasinę Marię Hoornik (znaną jako Sien) proponując jej zamieszkanie razem. Sion miała pięcioletnią córkę i była w ciąży. Vincent zapadł na rzeżączkę i musiał być hospitalizowany. Spędzał dużo czasu malując. Sion i jej nowo narodzone dziecko służyli mu jako modele
lato – wznowił kontakty z Mauve. Zainteresował się bliżej malarstwem olejnym studiując zagadnienia koloru. Rozwijał swój warsztat będąc pod wpływem Mauve, Delacroix i Milleta, a także Israëlsa, Monicellego i de Chavannes'a. Theodorus van Gogh przeniósł się z rodziną do Nuenen
jesień – Vincent van Gogh przebywał w Hadze rysując i malując pejzaże. Zimą rozpoczął rysowanie i malowanie portretów zwykłych ludzi


=== 1883 ===
jesień – Vincent van Gogh po listownej wymianie poglądów z Theo doszedł do wniosku, że życie artysty jest nie do pogodzenia z życiem rodzinnym i zerwał ze Sien poświęcając się całkowicie malarstwu. Wyjechał do Drenthe na północy Holandii, gdzie malował pejzaże.
grudzień – przyjechał do do rodziców do Nuenen, gdzie mieszkał do listopada 1885. Jego dorobek z tego okresu to blisko 200 obrazów oraz liczne rysunki i akwarele


=== 1884 ===
styczeń – Vincent van Gogh opiekował się matką, która złamała nogę
maj – wynajął 2 pokoje u katolickiego zakrystiana i urządził w nich pracownię
sierpień – zawarł znajomość z córką sąsiadów, Margot Begemann. Oboje zakochali się w sobie, jednak ich rodziny nie wyraziły jednak zgody na małżeństwo. Margot próbowała popełnić samobójstwo. Vincent van Gogh wpadł z tego powodu w depresję, ale kontynuował malowanie
sierpień–wrzesień – namalował 6 dekoracyjnych obrazów dla Charlesa Hermansa, jubilera z Eindhoven
październik–listopad – zaprzyjaźnił się z garbarzem i miłośnikiem sztuki Antonem Kerssemakersem, z którym odbywał długie spacery i zwiedzał muzea
grudzień – malował pejzaże oraz portretował chłopów i tkaczy z Nuenen


=== 1885 ===
26 marca – zmarł ojciec artysty. Vincent van Gogh kontynuował malowanie obrazów. Po raz pierwszy niektóre jego prace wzbudziły zainteresowanie w Paryżu
wiosna – namalował swe pierwsze, uważane przez wielu za wielkie, dzieło Jedzący kartofle. Zaczął interesować się japońskimi drzeworytami
wrzesień – katolicki ksiądz z Nuenen zabronił mieszkańcom pozowania Vincentowi, po tym jak zaczęto obwiniać go o ciążę jednej z modelek. Artysta w tym okresie rysował głównie martwe natury
październik – wspólnie z Kerssemakersem pojechał do Amsterdamu, gdzie w Rijksmuseum podziwiał obrazy Rembrandta i Halsa
listopad – studiował teorię koloru oraz pisma braci Edmonda i Jules'a Goncourt. Pod koniec miesiąca wyjechał do Antwerpii, gdzie do lutego 1886 wynajmował studio malarskie. W miejscowych muzeach podziwiał obrazy Rubensa. Namalował kilka obrazów, zaczął skupować japońskie drzeworyty


=== 1886 ===
styczeń – Vincent van Gogh rozpoczął studia na antwerpskiej Akademii Sztuk Pięknych, ale po kilku miesiącach przerwał je
marzec – przeniósł się do Paryża i zamieszkał z bratem Theo, który w tym czasie pracował dla spółki Boussod & Valadon (byłej Goupil & Cie), zarządzającej galerią na Montmartre.
kwiecień–maj – uczęszczał do Akademii Cormona, w której poznał młodych artystów: Russella, Toulouse-Lautreca i Bernarda. Theo z kolei zapoznał Vincenta z pracami impresjonistów: Moneta, Renoira, Sisleya, Pissarra, Degasa, Signaca i Seurata. Ich prace wywarły wielki wpływ na twórczość Vincenta, zwłaszcza w zakresie koloru
maj – matka z siostrą Willeminą przeprowadziły się z Nuenen do Bredy. Około 70 obrazów pozostawionych przez Vincenta van Gogha kupił handlarz starzyzną
czerwiec – Theo i Vincent przeprowadzili się na rue Lepic 54 na Montmartre, gdzie Vincent założył pracownię. Zaczął odwiedzać sklep Juliena „Ojca” Tanguy, który zapoznał go z innymi artystami
grudzień – zaprzyjaźnił się z Gauguinem


=== 1887 ===
wiosna – „Ojciec” Tanguy wziął w komis 2 portrety pędzla Vincenta van Gogha, który tymczasem malował w Asnières wspólnie z Bernardem. W dyskusjach z tym ostatnim oraz z Gauguinem odrzucił pogląd, że impresjonizm stanowi kulminację ewolucji malarstwa. Namalował swój słynny Autoportret przed sztalugą. Kupił kilka japońskich drzeworytów oraz namalował 3 obrazy w stylu japońskim. Wspólnie z Bernardem, Gauguinem i Toulouse-Lautrekiem wystawiał swoje obrazy w Café du Tambourin, której ściany ozdobił japońskimi drzeworytami
lato – namalował kilka obrazów w stylu puentylistycznym
listopad–grudzień – spotkał się z Seuratem. Na zaproszenie André Antoine'a wziął udział razem z Seuratem i Signakiem w wystawę zorganizowanej w sali prób nowo otwartego Théâtre Libre


=== 1888 ===
luty – Vincent van Gogh wspólnie z bratem odwiedził Seurata w jego pracowni, po czym wyjechał z Paryża do Arles. Zamieszkał początkowo w hotelu Carrel.
marzec – zaczął planować założenie w Arles kolonii artystycznej, ale projektu nie mógł zrealizować z uwagi na brak pieniędzy. Przez 2 miesiące jego jedynym towarzyszem był duński malarz Christian Mourier-Petersen. Namalował szereg obrazów przedstawiających kwiaty i kwitnące drzewa. Na wieść o śmierci Mauve dodał napis „Souvenir de Mauve” na obrazie Kwitnące różowe drzewo brzoskwiniowe. Trzy z jego obrazów wystawiono w paryskim Salonie Niezależnych
kwiecień – oglądał walki byków na arenie w Arles. Kilka swoich obrazów podarował muzeum sztuki nowoczesnej w Hadze
maj – wynajął część „żółtego domu” przy Place Lamartine. Zaprzyjaźnił się z listonoszem Josephem Ginoux i jego żoną Marie. Na czas remontu „żółtego domu” zamieszkał w pokoju nad ich kawiarnią. Malował pejzaże w tym słynną drugą wersję Mostu Langlois w Arles
czerwiec – wyjechał do miejscowości Saintes-Maries-de-la-Mer. Podczas pobytu namalował Łodzie rybackie na plaży. Zawarł znajomość z Paul-Eugène Millietem, podporucznikiem żuawów, któremu udzielał lekcji rysunku i który mu pozował. Poznał belgijskiego pisarza i malarza Bocha
lipiec – podczas wypraw do ruin Montmajour namalował szereg obrazów z jego motywem oraz wykonał kilka jego szkiców atramentem. 28 lipca zmarł wuj „Cent” prowadzący wcześniej haską filię Goupil & Cie
sierpień – namalował szereg portretów portretów listonosza Józefa Roulina. Rozpoczął malowanie serii słoneczników
wrzesień – namalował Nocną kawiarnię, Portret Eugène'a Bocha. Wprowadził się do „żółtego domu”
23 października – do Arles przyjechał Gauguin i zamieszkał razem z Vincentem van Goghiem w „żółtym domu”
listopad – obaj artyści wspólnie gotowali, jedli i malowali
23 grudnia – po gwałtownej awanturze Vincent van Gogh zerwał z Gauguinem. W ataku szału obciął sobie część ucha i podarował Rachel, znajomej prostytutce. Będąc poważnie ranny usiał być hospitalizowany. Jako powód jego zachowania wymieniono padaczkę, alkoholizm i schizofrenię. Po kilku dniach pobytu w szpitalu został zwolniony do domu


=== 1889 ===
styczeń – 7 stycznia Vincent van Gogh powrócił do domu. Theo zaręczył się z Johanną Gesiną Bonger, siostrą swego przyjaciela Andriesa. Vincent van Gogh namalował dwa Autoportrety z zabandażowanym uchem, Portret doktora Félixa Reya (ten drugi jako wyraz wdzięczności dla doktora Reya za opiekę w szpitalu) oraz kilka wersji Piastunki
luty – Vincent van Gogh ponownie znalazł się w szpitalu
marzec – grupa mieszkańców Arles w petycji do burmistrza zażądała zamknięcia „żółtego domu” 
kwiecień – Vincent van Gogh opuścił „żółty dom”. Przeprowadził się do 2 pokoi należących do doktora Reya. W Amsterdamie Theo ożenił się z Johanną Bonger. Stan psychiczny Vincenta van Gogha pogorszył się; doszedł on do wniosku, że dobrze zrobiłby mu czasowy pobyt w ośrodku odosobnienia
maj – 8 maja Vincent van Gogh w towarzystwie wielebnego Salles wyjechał do Saint-Rémy-de-Provence i został pacjentem szpitala psychiatrycznego Saint Paul-de-Mausole. Dostał do dyspozycji 2 pokoje opłacone przez Theo. Sprawujący nad nim opiekę dr. Peyron zezwolił mu na wychodzenie na zewnątrz i malowanie. Powstały między innymi jego słynne cykle pejzaży z oliwkami i cyprysami, a także szereg prac na wzór artystów, których podziwiał (zwłaszcza Milleta i Delacroix) .
czerwiec – Vincent van Gogh namalował Gwiaździstą noc
wrzesień – dwa obrazy Vincenta van Gogha: Gwiaździsta noc nad Rodanem i Irysy zostały pokazane na wystawie Salonu Niezależnych
październik – Camille Pissarro w rozmowie z Theo zasugerował, iż Vincentowi dobrze zrobiłby pobyt w Auvers-sur-Oise pod opieką doktora Paula Gacheta. Vincent van Gogh namalował między innymi cykle pejzaży z oliwkami i cyprysami jako motywem
listopad – Vincent van Gogh namalował szereg obrazów według Milleta
grudzień – wysłał trzy paczki ze swoimi obrazami do Theo. Pod koniec roku miał silny atak choroby


=== 1890 ===

styczeń – Vincent van Gogh namalował szereg obrazów na podstawie Milleta, Daumiera i Doré. Na 18. wystawie Les XX w Brukseli pokazano 6 jego obrazów. Po raz pierwszy poza granicami Holandii opublikowano artykuł na temat jego twórczości (Albert Aurier, w Mercure de France). 31 stycznia żona Theo, Johanna urodziła syna, który otrzymał na imię Vincent Willem
luty – Vincent van Gogh namalował na cześć swojego nowo narodzonego bratanka obraz Kwitnący migdałowiec. Jego obraz Czerwona winnica wystawiony na dorocznej wystawie Les XX w Brukseli został sprzedany za cenę 400 franków malarce Annie Boch
marzec – 10 obrazów Vincenta van Gogha pokazano na wystawie Salonu Niezależnych
maj – Vincent van Gogh wyjechał do Paryża, aby spotkać sie z Theo i jego rodziną, po czym udał się do Auvers-sur-Oise, gdzie został oddany pod opiekę doktora Paula Gacheta. Zawarł bliższą znajomość z nim oraz jego córką. Podczas pobytu w Auvers-sur-Oise namalował ponad 80 obrazów 
czerwiec – Doktor Gachet w rozmowie z Theo stwierdził, że stan fizyczny i psychiczny Vincenta polepszył się. Artysta dużo czasu spędzał z bratem i jego rodziną
lipiec – Theo wpadł w tarapaty finansowe i podupadł na zdrowiu. 6 lipca Vincent odwiedził brata w Paryżu. Czując się winnym zaistniałej sytuacji załamał się. Po powrocie do Auvers w następnych tygodniach kontynuował malowanie. 23 lipca napisał ostatni list do brata . 27 lipca podczas spaceru postrzelił się w pierś z pistoletu, ale o własnych siłach dotarł do domu. Wezwano lekarza i powiadomiono o zaistniałej sytuacji brata. 29 lipca rano Vincent van Gogh zmarł. Wkrótce potem odbył się jego pogrzeb. Trumnę zmarłego artysty pokryły dziesiątki słoneczników, które bardzo lubił za życia


== Po śmierci ==


=== 1891 ===
Theo nigdy nie doszedł do siebie po śmierci brata. Podupadł na zdrowiu. Zmarł 25 stycznia w Utrechcie


=== 1914 ===
Ciało Theo zostało ekshumowane i pochowane w grobie obok Vincenta w Auvers-sur-Oise
3 lutego – Johanna van Gogh-Bonger opublikowała listy Vincenta van Gogha do brata (Vincent van Gogh. Brieven aan zijn broeder). Przedtem je zebrała i uporządkowała
3 marca – listy Vincenta van Gogha do brata zostały przetłumaczone na język niemiecki


=== 1928 ===
W Paryżu i Brukseli wydano pierwszy catalogue raisonné poświęcony dziełom Vincenta van Gogha (Jacob Baart de la Faille, L'Oeuvre de Vincent van Gogh. Catalogue Raisonné. 4 vols)


=== 1960 ===
Została utworzona Fundacja im. Vincenta van Gogha (hol. De Vincent van Gogh Stichting) z radą nadzorczą złożoną z Vincenta Willema van Gogha, jego drugiej żony i trójki jego dzieci oraz przedstawiciela rządu holenderskiego. Celem fundacji było zabezpieczenie dzieł Vincenta van Gogha i umieszczenie ich w specjalnie to tego przeznaczonym muzeum


=== 1961 ===
W Auvers-sur-Oise ustawiono pomnik dłuta Ossipa Zadkine'a poświęcony Vincentowi van Goghowi


=== 1962 ===
Fundacja im. Vincenta van Gogha zakupiła kolekcję dzieł sztuki artysty od Vincenta Willema van Gogha z aprobatą ze strony rodziny van Goghów. 21 lipca została podpisana stosowna umowa pomiędzy państwem holenderskim a Fundacją im. Vincenta van Gogha


=== 1964 ===
W Zundert ustawiono pomnik dłuta Ossipa Zadkine'a poświęcony Vincentowi i Theo


=== 1973 ===

2 czerwca otwarto Muzeum Vincenta van Gogha w Amsterdamie. W Muzeum znalazły się dzieła artysty oraz archiwum zawierające jego listy i dokumenty


=== 1990 ===
30 marca–29 lipca – w setną rocznicę śmierci Vincenta van Gogha muzeum jego imienia zorganizowało retrospektywną wystawę obejmującą ponad 120 obrazów artysty
15 maja – obraz olejny Portret doktora Gacheta został sprzedany na aukcji w salonie Christie's za kwotę 82,5 miliona dolarów, co było do tamtej chwili największą kiedykolwiek zapłaconą sumą za obraz artysty
14 listopada – rysunek Vincenta Ogród z Kwiatami został sprzedany na aukcji w Christie's za 8,38 mln dolarów, co było najwyższą do tamtej chwili kwotą zapłaconą za rysunek


=== 2009 ===
9 października 2009–3 stycznia 2010 – w Muzeum Vincenta van Gogha miała miejsce wystawa poświęcona korespondencji artysty
niemal jednocześnie ukazała się pierwsza w historii kompletna edycja listów van Gogha obejmująca sześć tomów, ponad milion słów i ponad 4 tysiące ilustracji. Publikacja była efektem 15-letniej pracy badaczy z muzeum w Amsterdamie


== Uwagi ==


== Przypisy ==


== Bibliografia ==
Brian Petrie: Van Gogh. Oxford: Phaidon Press Ltd., 1985. ISBN 0-7148-1631-0. (ang.)
Ingo F. Walther, Rainer Metzger, (tłum.) Michael Hulse: Van Gogh: The Complete Paintings. Vol. I & II. Köln: Taschen, 2010. ISBN 978-3-8365-2299-1. (ang.)Vincent Anthony Vaughn (ur. 28 marca 1970 w Minneapolis, w stanie Minnesota) – amerykański aktor, scenarzysta i producent filmowy.


== Życiorys ==
Ma pochodzenie angielskie, irlandzkie, niemieckie, libańskie i włoskie. Jedyny syn i najmłodsze dziecko sprzedawcy protestanta Vernona Lindsaya Vaughna i urodzonej w Kanadzie agentki nieruchomości katoliczki Sharon Eileen DePalmo, ma dwie starsze siostry Victorię i Valerie, dorastał w Buffalo Grove i Lake Forest, w stanie Illinois, gdzie w 1988 roku ukończył publiczną pięcioletnią szkołę średnią Lake Forest High School z przyszłym scenarzystą Dave'em Eggersem. W 1991 roku jego rodzice rozwiedli się.
Swoją przygodę z aktorstwem rozpoczął od udziału w reklamie Chevroleta (1988) i serialach: ABC China Beach (1989), Fox 21 Jump Street (1989) z Johnny Deppem, ABC Po szkole (ABC Afterschool Specials, 1990) i CBS Szkolna przerwa specjalna (CBS Schoolbreak Special, 1990, 1991) z udziałem Mario Van Peeblesa, Kareema Abdula-Jabbara i Nicole Eggert. Na dużym ekranie pojawił się po raz pierwszy w komedii muzycznej Dla naszych chłopców (For the Boys, 1991) u boku Bette Midler i Jamesa Caana. Po występie w biograficznym dramacie sportowym Rudy (1993) z tytułową rolą Seana Astina, został dostrzeżony w niezależnym komediodramacie Swingers (1996) i otrzymał rolę podróżnika i doświadczonego dokumentalisty i fotoreportera zajmującego się ochroną środowiska Nicka Van Owena w filmie Stevena Spielberga Zaginiony świat: Jurassic Park (The Lost World: Jurassic Park, 1997) u boku Jeffa Goldbluma i Julianne Moore. W dramacie Upalne lato (The Locusts, 1997) z Ashley Judd, Jeremy Daviesem, Kate Capshaw i Paulem Ruddem pojawił się jako zagadkowy włóczęga.
Zebrał dobre recenzje za rolę rozwiedzionego prawnika, samotnie wychowującego czteroletniego syna w dramacie Dylemat (A Cool, dry place, 1998) z Moniką Potter, Joey Lauren Adams i Devonem Sawą. Pojawił się gościnnie w sitcomie HBO Pan Show z Bobem i Dawidem (Mr. Show with Bob and David, 1998) i serialu HBO Seks w wielkim mieście (Sex and the City, 2000), użyczył swojego głosu Loki, bohaterowi jednego z odcinków serialu animowanego ABC Herkules (Hercules, 1998). Wcielił się w tytułową postać psychopatycznego mordercy Normana Batesa w remakeu z 1960 roku Alfreda Hitchcocka Psychol (Psycho, 1998) z Anne Heche, Julianne Moore i Viggo Mortensenem w reżyserii Gusa Van Santa. Kreacja agenta FBI w thrillerze psychologicznym Cela (The Cell, 2000) z Jennifer Lopez przyniosła mu nominację do nagrody Blockbuster Entertainment. Zagrał w filmach z Benem Stillerem i Owenem Wilsonem; Zoolander (2001), Legenda telewizji (Anchorman: The Legend of Ron Burgundy, 2004) i Starsky i Hutch (Starsky & Hutch, 2004). Razem z Owenem Wilsonem odebrał nagrodę MTV Movie Award i People's Choice Award za stworzony znakomity ekranowy duet zatwardziałych kawalerów, podrywających dziewczyny na wybranych przyjęciach weselnych w komedii romantycznej Polowanie na druhny (Wedding Crashers, 2005). Za rolę kawalera z przyzwyczajeniami Gary'ego Grobowskiego i właściciela firmy 3-Brothers Bus Tours w Chicago, który dzieli swoje życie z eks-narzeczoną we wspólnym mieszkaniu w komedii romantycznej Sztuka zrywania (The Break-Up, 2006) z Jennifer Aniston został uhonorowany nagrodą Teen Choice Award.


== Życie prywatne ==
Spotykał się z Joey Lauren Adams (1998) i Jennifer Aniston (2005-2006). Od lutego 2009 był zaręczony z kanadyjską maklerką Kylą Weber, z którą ożenił się 2 stycznia 2010 w Lake Forest w stanie Illinois.


== Ciekawostki ==
Ma 196 cm wzrostu.
Jest fanem Chicago Blackhawks.
Wraz z Jackiem Blackiem, Willem Ferrellem, Benem Stillerem, Owenem Wilsonem i Lukiem Wilsonem należy do paczki zwanej Frat Pack.


== Wybrana filmografia ==
Lies of the Heart (1991) jako Richard
Rudy (1993) jako Jamie O'Hara
Just Your Luck (1996) jako Barry
Swingers (1996) jako Trent Walker
Upalne lato (The Locusts, 1997) jako Clay Hewitt
Zaginiony świat: Jurassic Park (The Lost World: Jurassic Park, 1997) jako Nick Van Owen
Psychol (Psycho, 1998) jako Norman Bates
Powrót do raju (Return to Paradise, 1998) jako John Szeryf Volgecherev
Martwe gołębie (Clay Pigeons, 1998) jako Lester Long
Dylemat (A Cool, dry place, 1998) jako Russell Durrell
Cela (The Cell, 2000) jako Peter Novak
Mistrz przekrętu (The Prime Gig, 2000) jako Pendelton "Penny" Wise
Na południe od nieba, na zachód od piekła (South of Heaven, West of Hell, 2000) jako Taylor Henry
Sex and the Matrix (2000) jako Biały królik
Teren prywatny (Domestic Disturbance, 2001) jako Rick Barnes
Ustawieni (Made, 2001) jako Ricky Slade
Czarna kula (Blackball, 2003) jako Rick Schwartz
Old School: Niezaliczona (Old School, 2003) jako Beanie
Starsky i Hutch (Starsky & Hutch, 2004) jako Reese Feldman
Legenda telewizji (Anchorman: The Legend of Ron Burgundy, 2004) jako Wes Mantooth
Zabawy z piłką (Dodgeball: A True Underdog Story, 2004) jako Peter La Fleur
The Sky Is Green (2004) jako Jeff Berry
Wake Up, Ron Burgundy: The Lost Movie (2004) jako Wes Mantooth
Rodzinka (Thumbsucker, 2005) jako Mr. Geary
Pan i Pani Smith (Mr. & Mrs. Smith, 2005) jako Eddie
Be Cool (2005) jako Raji
Polowanie na druhny (Wedding Crashers, 2005) jako Jeremy Klein
Sztuka zrywania (The Break-Up, 2006) jako Gary Grobowski
Outsourced (2006)
Used Guys (2007)
No Place Like Home (2007)
Fred Claus - Brat Świętego Mikołaja (2007) jako Fred Claus
Wszystko za życie (2007) jako Wayne Westerberg
Cztery Gwiazdki (Four Christmases, 2008) jako Brad
Raj dla par (2009)
The H-Man Cometh (2010)
Wykapany ojciec (2013) jako David Wozniak
Stażyści (2013) jako Billy McMahon


== Przypisy ==


== Linki zewnętrzne ==
Vince Vaughn w bazie Internet Movie Database (IMDb) (ang.)
Vince Vaughn w bazie stopklatka.pl
Vince Vaughn w bazie Notable Names Database (ang.)
Vince Vaughn w bazie filmweb.plZłoty Glob dla najlepszego aktora w serialu, miniserialu lub filmie telewizyjnym to kategoria Złotych Globów, przyznawana od 1970 roku przez Hollywoodzkie Stowarzyszenie Prasy Zagranicznej. Jest przyznawana aktorom, odgrywającym role drugoplanowe, grających w serialach, miniserialach lub filmach telewizyjnych.
Laureaci są zaznaczeni pogrubionym drukiem. Obok nich podane są role, za jaką otrzymali nagrodę.


== 2000-09 ==


== Wielokrotni zwycięzcy w tej kategorii ==
Najczęściej zwyciężający:
3 wygrane
Edward Asner (1971, 1975, 1976)

2 wygrane
James Brolin (1970, 1972)
Vic Tayback (1979, 1980)
Donald Sutherland (1994, 2001)


== Przypisy ==Verne Troyer (ur. 1 stycznia 1969 w Sturgis) – amerykański aktor i kaskader rozpoznawalny m.in. z powodu swojego wzrostu (81 cm). Największą popularność przyniosła mu rola Mini-Me w serii filmów o Austinie Powersie.


== Filmy ==
2009: Parnassus: Człowiek, który oszukał diabła (Imaginarium of Doctor Parnassus) jako Percy
2008: Guru miłości (The Love Guru) jako trener Punch Cherkov
2008: College jako Verne Troyer
2004: Zwariowane święta Karrolla (Karroll's Christmas) jako Spike
2002: Brudna forsa (Run for the Money) jako Atilla
2002: Austin Powers i Złoty Członek (Austin Powers in Goldmember) jako Mini Ja
2001: Harry Potter i Kamień Filozoficzny (Harry Potter and the Sorcerer's Stone) jako goblin Gryfek
2001: Balonowy chłopak (Bubble Boy) jako dr Phreak
2000: Aktorzy (Bit Players) jako Marty Rosenthal
2000: Grinch: Świąt nie będzie (How the Grinch Stole Christmas) jako członek zespołu
1999: Austin Powers: Szpieg, który nie umiera nigdy (Austin Powers: The Spy Who Shagged Me) jako Mini-Me
1999: Here Lies Lonely jako Virgil
1999: Instynkt (Instinct)
1998: Las Vegas Parano (Fear and Loathing in Las Vegas) jako mały kelner
1998: Wielki Joe (Mighty Joe Young) jako Joe dziecko (niewymieniony w czołówce)
1997: Władca życzeń (Wishmaster) jako stwór
1997: Faceci w czerni (Men in Black) jako syn kosmita
1996: Syndrom Pinocchia (Pinocchio's Revenge) jako sobowtór Pinocchio
We własnej osobie:
2007: Postal
2003: Pauly Shore nie żyje (Pauly Shore Is Dead)
2002: Inside the Playboy Mansion (niewymieniony w czołówce)
2002: The World of Austin Powers


== Seriale ==
2000-2001: Rebelianci (Freedom) jako Cassius (gościnnie)
2000-2004: Boston Public jako Taylor Prentice (gościnnie)
2000: Jack of All Trades jako Napoleon Bonaparte
1999-2000: Shasta McNasty jako Verne Valentine
1998-2002: V.I.P. (gościnnie)
1996-2003: Sabrina, nastoletnia czarownica (Sabrina, the Teenage Witch) jako Angus (gościnnie)


== Linki zewnętrzne ==
Verne Troyer w bazie Internet Movie Database (IMDb) (ang.)
Verne Troyer w bazie filmweb.plVin Scully (ur. 29 listopada 1927 w Nowym Jorku) – amerykański spiker sportowy.


== Wybrana filmografia ==
Seriale
1991: Brooklyn Bridge jako Głos Dodgersów
Filmy
1961: Kawaler w raju jako on sam
1966: Fireball 500 jako Spiker
1999: Gra o miłość jako on sam


== Wyróżnienia ==
Posiada swoją gwiazdę na Hollywoodzkiej Alei Gwiazd.


== Bibliografia ==
Vin Scully w bazie filmweb.pl
Vin Scully w bazie Internet Movie Database (IMDb) (ang.)
http://projects.latimes.com/hollywood/star-walk/vin-scully/
http://www.athletepromotions.com/speaker/vin-scully.phpVidal Sassoon' (ur. 17 stycznia 1928 w Londynie, zm. 9 maja 2012)– brytyjski stylista i fryzjer, twórca nowoczesnych i rozpoznawalnych fryzur, odznaczony Orderem Imperium Brytyjskiego; Znany głównie dzięki prostym, geometrycznym, inspirowanym stylem bauhausu fryzurom, znanym też jako bob. Ze względu na popularność jego stylu, opisywany jako "gwiazda rocka, artysta i rzemieślnik, który zmienił świat parą nożyczek."


== Przypisy ==Irving Rhames, właśc. Irving Rameses Rhames (ur. 12 maja 1959 w Nowym Jorku) – amerykański aktor.
Urodzony w Harlemie, miejscu łatwego dostępu do narkotyków i broni, Ving, wychowany w głębokiej wierze, zawsze trzymał się z daleka od ulicznych gangów zasilanych zastępami szkolnych kolegów. W ostatniej klasie podstawówki zetknął się z nauczycielką angielskiego, która odkryła w nim talent aktorski. Dzięki niej zaprezentował się na konkursie poetyckim, a udane wystąpienie przypieczętowało jego decyzję o podjęciu dalszej nauki w New York High School of Performing Arts na Manhattanie. Był jedynym uczniem swojej poprzedniej szkoły, przyjętym do tak znamienitej instytucji. Po ukończeniu college'u w 1978 roku, Ving otrzymał stypendium na Juilliard School of Drama, gdzie zaprzyjaźnił się z innym młodym i obiecującym aktorem, Eriqiem La Salle, znanym dziś przede wszystkim jako dr Peter Benton z Ostrego dyżuru.
Podczas studiów Rhames poznał dzieła Shakespeare'a i z lubością poświęcał się teatrowi klasycznemu, oddając hołd takim twórcom jak chożby Ibsen czy Czechow. Studia ukończył w 1983 roku. Debiutował na Broadwayu w 1985 r. sztuką "The Winter Boys", gdzie partnerował Mattowi Dillonowi. Przez następne lata grał w przedstawieniach typu "off - Broadway" , przyjmował też epizodyczne role w serialach np. w Miami Vice. We wczesnych latach 90. wziął udział w Casualties of War czy Jacob's Ladder, ale zaistniał dopiero dzięki pamiętnej roli Marsellusa Wallace u Quentina Tarantino w Pulp Fiction. Dzięki swemu przyjacielowi ze studiów, Eriqowi La Salle, pojawił się w kilku odcinkach Ostrego dyżuru i poznał swą przyszłą żonę Valerie Scott, którą poślubił w 1994 r. Po Pulp Fiction przyszły kolejne lukratywne propozycje w Striptease, Mission Impossible czy Con Air - lot skazańców, które ostatecznie zaowocowały współpracą z takimi gwiazdami jak George Clooney i Jennifer Lopez przy okazji kręcenia Co z oczu, to z serca, Sean Connery i Catherine Zeta-Jones w Osaczonych, czy samym Martinem Scorsese i Nicolasem Cage w Ciemnej stronie miasta. Nawet Tom Cruise umieścił go w obsadzie drugiej części Mission Impossible. Przydomek "Ving" wymyślił dla niego współlokator z czasów college'u, aktor Stanley Tucci.


== Najważniejsze role ==
1989: Ofiary wojny
1994: Pulp Fiction
1996: Mission: Impossible
1996: Striptease
1998: Co z oczu, to z serca
1999: Mission: Impossible II
1999: Osaczeni
2002: Champion (Undisputed)
2005: Kojak II
2006: Mission: Impossible III
2007: Państwo młodzi: Chuck i Larry
2009: Turniej
2009: Surogaci
2011: Mission: Impossible - Ghost Protocol


== Linki zewnętrzne ==
Ving Rhames w bazie Internet Movie Database (IMDb) (ang.)
Ving Rhames w bazie filmweb.pl
Ving Rhames w bazie stopklatka.pl
Ving Rhames w bazie Notable Names Database (ang.)Vanessa Redgrave CBE (ur. 30 stycznia 1937 w Londynie) – brytyjska aktorka, laureatka Oscara dla najlepszej aktorki w drugoplanowej roli za rolę w filmie Julia, a także laureatka nagrody Emmy i Złotego Globu, ambasador dobrej woli UNICEF.


== Życiorys ==
Urodziła się w Londynie jak córka pary aktorów: Michaela Redgrave'a i Rachel Kempson. Sam Laurence Olivier ogłosił narodziny córki Michaela publiczności, po zakończeniu sztuki Hamlet w teatrze Old Vic (M. Redgrave grał w tej sztuce Laertesa).
Vanessa pobierała nauki w The Alice Ottley School w Worcester i w Queen's Gate School w Londynie. Aktorka ma dwójkę rodzeństwa, siostrę Lynn (ur. 1943), która również została aktorką oraz brata Corina (ur. 1939), również aktora.
W 1954 r. rozpoczęła studia aktorskie w Central School of Speech and Drama w Londynie.
Wielokrotnie nagradzana nagrodami za role teatralne, w tym nagrodę Tony w 2003 r. za rolę na Broadwayu. Jedyna aktorka dwukrotnie nagrodzona główną nagrodą aktorską na Międzynarodowym Festiwalu Filmowym w Cannes (za Morgan: przypadek do leczenia w 1966 r. i Isadorę w 1969 r.). W 1994 roku wydała wspomnienia Vanessa Redgrave: An Autobiography.
Dwie córki Vanessy Redgrave z reżyserem Tonym Richardsonem (małżeństwo w latach 1962–1967), Natasha Richardson (1963–2009) i Joely Richardson (ur. 1965), zgodnie z rodzinną tradycją zostały aktorkami. W latach 1971–1986 aktorka spotykała się z aktorem Timothym Daltonem. W 1971 r. aktorka poroniła, będąc w ciąży z drugim synem. Swojego długoletniego partnera, Franco Nero, poznała podczas kręcenia filmu Camelot w 1967 r., w tym samym roku rozwiodła się z mężem Tonym Richardsonem, który z kolei związał się z francuską aktorką Jeanne Moreau. Franco Nero został w 2006 roku drugi mężem aktorki. Ich syn, Carol Nero (ur. 1969), jest pisarzem i reżyserem. W 2009 roku na skutek nieszczęśliwego wypadku zmarła jej córka Natasha Richardson, żona Liama Neesona. W 2010 straciła swoje rodzeństwo: siostrę Lynn Redgrave, walczącą przez kilka lat z rakiem piersi i brata, Corina Redgrave.
Aktorka znana jest ze swoich lewicowych poglądów. Od 1999 r. komandor Orderu Imperium Brytyjskiego CBE. Odmówiła przyjęcia tytułu szlacheckiego Dame.


== Filmografia ==
Filmy fabularne
2014: Foxcatcher jako Jean du Pont
2013: The Thirteenth Tale jako Vida Winter
2013: Kamerdyner (The Butler) jako Annabeth Westfall
2012: Z miłości do... (Song for Marion) jako Marion
2012: The Last Will and Testament of Rosalind Leigh jako Rosalind Leigh
2011: Anonimus (Anonymous) jako Królowa Elżbieta I
2011: Auta 2 (Cars 2) jako Królowa / Mama Topolino (głos)
2011: Koriolan (Coriolanus) jako Volumnia
2010: Safari 3D (Konferenz der Tiere) jako Winifred (głos)
2010: Niewygodna prawda (The Whistleblower) jako Madeleine Rees
2010: Miral jako Bertha Spafford
2010: Listy do Julii (Letters to Juliet) jako Claire Wyman
2009: Ewa (Eve) jako Ewa
2009: The Day of the Triffids jako Durrant
2009: Identity of the Soul jako Narrator
2008: Gud, lukt och henne
2008: Ein Job jako Hannah Silbergrau
2008: Restraint jako Lektorka Sky News #2
2007: Wieczór (Evening) jako Ann Grant Lord
2007: Pokuta (Atonement) jako Starsza Briony
2007: Uroki życia (How About You) jako Georgia Platts
2007: The Riddle jako Roberta Elliot
2006: Złodziejaszki (Herr der Diebe) jako Siostra Antonia
2006: Venus jako Valerie
2006: The Shell Seekers jako Peneople Keeling
2005: Biała hrabina (The White Countess) jako Księżniczka Vera Belinskya
2005: Short Order jako Marianne
2005: The Keeper: The Legend of Omar Khayyam jako The Heiress
2004: The Fever jako Kobieta
2003: Byron jako Lady Melbourne
2003: Dobry piesek (Good Boy!) jako Psia Mość (głos)
2002: Wzbierająca burza (The Gathering Storm) jako Clemmie Churchill
2002: Medalion (The Locket) jako Esther Huish
2002: Zbrodnia i kara (Crime and Punishment) jako Pani Raskolnikov
2001: Jack i czarodziejska fasola (Jack and the Beanstalk: The Real Story) jako Księżna Wilhelmina / Matriarch
2001: Obietnica (The Pledge) jako Annalise Hansen
2000: Escape to Life: The Erika and Klaus Mann Story jako Narrator
2000: Gdyby ściany mogły mówić 2 (If These Walls Could Talk 2) jako Edith Tree
2000: Na skrzydłach anioła (A Rumor of Angels) jako Maddy Bennett
2000: Mirka jako Kalsan
2000: The 3 Kings jako Kapłanka
2000: Children's Story, Chechnia (głos)
1999: Przerwana lekcja muzyki (Girl, Interrupted) jako Dr Sonia Wick
1999: Nieproszony gość (Uninvited) jako Pani Ruttenburn
1999: Cradle Will Rock jako Hrabina LaGrange
1998: Dzień zagłady (Deep Impact) jako Robin Lerner
1998: Lulu na moście (Lulu on the Bridge) jako Catherine Moore
1997: Biały labirynt (Smilla's Sense of Snow) jako Elsa Lubing
1997: Wilde jako Lady Speranza Wilde
1997: Kobiety mafii (Bella Mafia) jako Graziella Luciano
1997: Pani Dalloway (Mrs. Dalloway) jako Clarissa Dalloway
1997: Deja vu (Déjá vu) jako Skelly
1996: Mission: Impossible jako Max
1996: The Willows in Winter jako Babcia
1996: Matka przeciw matce (Two Mothers for Zachary) jako Nancy Shaffell
1995: Miesiąc nad jeziorem (A Month by the Lake) jako Panna Bentley
1995: Down Came a Blackbird jako Anna Lenke
1995: The Wind in the Willows jako Narrator / Babcia (głos)
1994: Mała Odessa (Little Odessa) jako Irina Shapira
1993: Dom dusz (The House of the Spirits) jako Nivea del Valle
1993: Rozterki serca (Storia di una capinera) jako siostra Agata
1993: Dom zagubionych dusz (They) jako Florence Latimer
1993: Chłopcy mamusi (Mother's Boys) jako Lydia
1993: Un muro de silencio jako Kate Benson
1993: Great Moments in Aviation jako Dr Angela Bead
1992: Powrót do Howards End (Howards End) jako Ruth Wilcox
1991: Młodość Katarzyny (Young Catherine) jako Cesarzowa Elżbieta
1991: Ballada o Sad Cafe (The Ballad of the Sad Cafe) jako Panna Amelia
1991: What Ever Happened to Baby Jane? jako Blanche Hudson
1990: Opowieść roznoszącego zarazę (Diceria dell'untore) jako Siostra Crucifix
1990: Pogrzeb Stalina (Pochorony Stalina) jako Angielska dziennikarka
1990: Romeo-Juliet jako Matka Capulet (głos)
1990: Orfeusz zstępujący (Orpheus Descending) jako Lady Torrance
1988: Czekoladowy sekret (Consuming Passions) jako Pani Garza
1988: A Man for All Seasons jako Lady Alice More
1987: Nadstaw uszu (Prick Up Your Ears) jako Peggy Ramsay
1986: Towarzysze (Comrades) jako Pani Carlyle
1986: Second Serve jako Richard Radley / Renee Richards
1985: Wetherby jako Jean Travers
1985: Łaźnia (Steaming) jako Nancy
1984: Bostończycy (The Bostonians) jako Olive Chancellor
1983: Sing Sing jako Królowa
1982: My Body, My Child jako Leenie Cabrezi
1980: Playing for Time jako Fania Fenelon
1979: Agata (Agatha) jako Agatha Christie
1979: Jankesi (Yanks) jako Helen
1979: Wyspa Niedźwiedzia (Bear Island) jako Heddi Lindquist
1977: Julia jako Julia
1976: Siedmioprocentowy roztwór (The Seven-Per-Cent Solution) jako Lola Deveraux
1975: Po sezonie (Out of Season) jako Ann
1974: Morderstwo w Orient Expressie (Murder on the Orient Express) jako Mary Debenham
1971: Diabły (The Devils) jako Siostra Jeanne
1971: Maria, królowa Szkotów (Mary, Queen of Scots) jako Maria I Stuart
1971: Trojańskie kobiety (The Trojan Women) jako Andromacha
1971: Wakacje (La vacanza) jako Immacolata Meneghelli
1970: Drop-out jako Mary
1970: En mor med två barn väntandes sitt tredje
1969: Spokojne miejsce na wsi (Un tranquillo posto di campagna) jako Flavia
1969: Oh! Co za urocza wojenka (Oh! What a Lovely War) jako Sylvia Pankhurst
1968: Szarża lekkiej brygady (The Charge of the Light Brigade) jako Pani Clarissa Morris
1968: Isadora jako Isadora Duncan
1968: Mewa (The Sea Gull) jako Nina
1967: Marynarz z Gibraltaru (The Sailor from Gibraltar) jako Sheila
1967: Camelot jako Guenevere
1967: Red and Blue jako Jacky
1966: Oto jest głowa zdrajcy (A Man for All Seasons) jako Anna Boleyn
1966: Powiększenie (Blowup) jako Jane
1966: Morgan: przypadek do leczenia (Morgan: A Suitable Case for Treatment) jako Leonie Delt
1963: As You Like It jako Rosalind
1958: Behind the Mask jako Pamela Gray
1956: Men, Women and Clothes: Sense and Nonsense in Fashion
Seriale telewizyjne
2014: The Black Box jako Dr Hartramph
2013: Playhouse Presents jako Starsza kobieta
2012-2013: Call the Midwife jako Mature Jenny (głos)
2012: Political Animals jako Diane Nash
2009: The Day of the Triffids jako Durrant
2004–2009: Bez skazy (Nip/Tuck) jako Doktor Erica Noughton
1992: Kroniki młodego Indiany Jonesa (The Young Indiana Jones Chronicles) jako Matka Vicky
1986: Piotr Wielki (Peter the Great) jako Zofia
1985: American Playhouse jako Sarah Cloyce
1984: Faerie Tale Theatre jako Zła królowa
1983: Wagner jako Cosima von Bulow
1973: A Picture of Katherine Mansfield jako Katherine Mansfield
1965: Love Story
1964: Armchair Theatre jako Sally
1964: First Night jako Maggie
1960: BBC Sunday-Night Play jako Monica Claverton-Ferry
Producent wykonawczy
2004: The Fever
2000: Children's Story, Chechnia


== Przypisy ==


== Linki zewnętrzne ==
Vanessa Redgrave w bazie Internet Movie Database (IMDb) (ang.)
Vanessa Redgrave w bazie filmweb.pl
Vanessa Redgrave w bazie stopklatka.pl
Vanessa Redgrave w bazie Notable Names Database (ang.)Władimir Władimirowicz Putin, ros. Владимир Владимирович Путин; [vɫɐˈdʲimʲɪr vɫɐˈdʲimʲɪrəvʲɪtɕ ˈputʲɪn] (ur. 7 października 1952 w Leningradzie, ob. Petersburg) – rosyjski prawnik, działacz państwowy i polityk; funkcjonariusz KGB (1975–1990), pracownik administracji Petersburga (1990–1996), urzędnik administracji prezydenta Rosji Borysa Jelcyna (1996–1998), szef FSB (1998–1999), premier Rosji od 8 sierpnia 1999 do 7 maja 2000, pełniący obowiązki prezydenta Rosji po rezygnacji Jelcyna 31 grudnia 1999; 26 marca 2000 wybrany na prezydenta Rosji, 14 marca 2004 ponownie wybrany na to stanowisko. Urząd prezydenta pełnił do 7 maja 2008, bowiem 8 maja 2008 roku objął urząd premiera. 4 marca 2012 roku został ponownie wybrany na prezydenta Federacji Rosyjskiej. 7 maja 2012 został zaprzysiężony i tym samym objął urząd prezydenta.


== Życiorys ==

Rodzina Putina posiada sięgające daleko wstecz tradycje „związków z władzą” w Rosji. Dziadek Władimira Putina jako chłopiec dostarczał posiłki dla Rasputina, później był kucharzem Lenina i szefem kuchni w jednej z willi Stalina.
Władimir Putin urodził się 7 października 1952 w Leningradzie. Był drugim dzieckiem Marii i Władimira Putinów. Ich pierwsze dziecko – 2-letni Wiktor – zmarło w 1941 roku, a przyczyną było prawdopodobnie niedożywienie i brak lekarstw. Chociaż mały Wołodia wychowywał się wśród lumpenproletariatu, to był rozpieszczany. W książce „Putin. Człowiek bez twarzy” autorka Masza Gessen twierdzi, że w szkole podstawowej jako jedyny miał zegarek. Nauczyciele nie wróżyli mu wielkiej kariery. Uważali, że w najlepszym wypadku będzie pracował w bezpiece, choć byli tacy co nie wykluczali, że Wołodia stoczy się na drogę przestępstwa.
W 1975 ukończył studia na Wydziale Prawa Państwowego Uniwersytetu w Leningradzie. W czasie studiów został członkiem Komunistycznej Partii Związku Radzieckiego, pozostając w niej aż do czasu zakazania jej działalności i rozwiązania w 1991. Już na studiach został dostrzeżony przez agentów KGB jako kandydat do służby.
Po ukończeniu studiów rozpoczął pracę w KGB jako oficer operacyjny. W latach 1985–1990 służył na terytorium Niemieckiej Republiki Demokratycznej (oficjalnie pracował jako dyplomata), gdzie miał zajmować się werbowaniem tajnych współpracowników.
W 1990 powrócił do ZSRR i objął stanowisko doradcy rektora w Leningradzkim Uniwersytecie Państwowym do spraw zagranicznych. W tym samym roku rozpoczął współpracę z przewodniczącym Rady Miejskiej Leningradu Anatolijem Sobczakiem. Po wyborze Sobczaka na stanowisko mera Leningradu (przemianowanego na Petersburg) Putin objął stanowisko przewodniczącego Komitetu Spraw Zagranicznych w urzędzie mera miasta. 20 sierpnia 1991, w trakcie trwania puczu moskiewskiego Putin wystąpił ze służby w KGB. W latach 1992–1996 pełnił funkcję zastępcy mera Petersburga, odpowiedzialnego za kontakty międzynarodowe i inwestycje zagraniczne. Dzięki swojej pozycji miał możliwość nawiązania licznych kontaktów wśród najwyższych osób w państwie.
W sierpniu 1996 został powołany do pracy w administracji Prezydenta Rosji Borysa Jelcyna. Inicjatorem ściągnięcia Putina do Moskwy był ówczesny szef administracji prezydenta Anatolij Czubajs. Putin objął stanowisko zastępcy szefa administracji nieruchomościami prezydenta, a w 1997 zastępcy szefa administracji prezydenta i szefa Głównego Zarządu Kontroli. Od maja do lipca 1998 był pierwszym zastępcą szefa administracji prezydenta. Od lipca 1998 do sierpnia 1999 był szefem Federalnej Służby Bezpieczeństwa (sukcesorki KGB). Od marca 1999 był jednocześnie sekretarzem Rady Bezpieczeństwa Federacji Rosyjskiej.

W ciągu kilku lat pracy w centralnej administracji Federacji Rosyjskiej szybko zdobył zaufanie najważniejszych osób w państwie. Dzięki poparciu m.in. Anatolija Czubajsa i Borisa Bieriezowskiego został w sierpniu 1999 powołany na stanowisko premiera. W Putinie upatrywano potencjalnego następcę Jelcyna na stanowisku prezydenta. Jako premier Putin wprowadził ponownie wojska rosyjskie na terytorium Czeczenii.

Od 31 grudnia 1999 roku, po rezygnacji Jelcyna ze stanowiska prezydenta, Putin pełnił obowiązki prezydenta Rosji (zgodnie z art. 92 ust. 3 Konstytucji Federacji Rosyjskiej). W wyborach prezydenckich, które odbyły się 26 marca 2000 został wybrany na stanowisko głowy państwa. Uzyskał 52,9 procent głosów. W kolejnych wyborach prezydenckich, które odbyły się 14 marca 2004 zdobył 71,2 procent głosów i zwyciężył już w I turze. Największym problemem, z którym zmierzył się Putin, było osiągnięcie 50-procentowej frekwencji (wymaganej do ważności wyborów), co jednak udało się osiągnąć. 7 maja 2004 został zaprzysiężony na drugą czteroletnią kadencję na stanowisku głowy państwa.
Brał udział w wyborach do Dumy Państwowej, które odbyły się 2 grudnia 2007, jako kandydat otwierający listę wyborczą Jednej Rosji. Po wyborach nie objął jednak mandatu.
7 maja 2008 przekazał stanowisko prezydenta Dmitrijowi Miedwiediewowi. Tego samego dnia Miedwiediew przedstawił przewodniczącemu Dumy Borisowi Gryzłowowi kandydaturę Putina na stanowisko premiera. 8 maja 2008 Duma zatwierdziła kandydaturę Putina.


=== Majątek Putina ===
W oświadczeniu majątkowym Putin zadeklarował się, że jego dochód wynosi 5,8 mln rubli rocznie. Miały być to pieniądze pochodzące z wynagrodzenia jakie przysługuje prezydentowi Rosji. Według prezydenckiej strony internetowej Putin posiada też działkę budowlaną, apartament w Moskwie i garaż. To samo źródło podaje, że jest on posiadaczem dwóch samochodów marki GAZ i jednej Łady Nivy.
W maju 2013 roku Boris Niemcow i Leonid Martyniuk wydali raport Życie niewolnika na galerach. Pałace, jachty, samochody, samoloty i inne akcesoria na temat majątku Putina. Dziennikarze doliczyli się u Putina 11 samochodów o wartości 692 000 dolarów, 43 samolotów i 15 helikopterów. Ponadto doliczono się czterech statków, tysięcy hektarów ziemi, 20 pałaców oraz wiele willi i daczy.
W 2007 roku rosyjski politolog Stanisław Biełkowski przekonywał w wywiadzie dla Die Welt, że Putin (wówczas premier) miał 37 procent udziałów Surgutneftegasu(ang.) i 4,5 procenta Gazpromu. W roku 2007 warte one były 40 mld dolarów, w roku 2013 wyceniano je na 70 mld dolarów. Twierdziła tak Maeve McClenaghan, brytyjska dziennikarka, która od wielu lat śledzi majątek prezydenta Rosji.
Bill BrowderBill Browder uważa, że Putin ma około 200 mld dolarów, co spowodowałoby, że jest trzykrotnie bogatszy niż Bill Gates. Browder przez 10 lat był największym inwestorem zagranicznym w Rosji.
Mimo tych danych, wielu ekspertów wątpi w taką wartość majątku Putina. Taka fortuna sprawiałaby, że byłby najbogatszym człowiekiem na świecie.
Władimir Putin zajmuje 1. miejsce na liście 50 najbogatszych polityków świata sporządzonej przez tygodnik „Angora” jako posiadacz 70 miliardów USD majątku osobistego.


== Prezydentura i premierostwo ==


=== Sukcesy gospodarcze ===
W okresie rządów Putina wyraźnie poprawiła się sytuacja gospodarcza kraju, Rosja uzyskała realne członkostwo w G8 i spłaciła większość swojego zadłużenia zagranicznego m.in. zlikwidowała zadłużenie wobec Klubu Paryskiego. W 2000 zadłużenie zagraniczne kraju stanowiło ponad 50% PKB zaś w grudniu 2006 5,5% PKB. Rezerwy kruszcowo-walutowe Rosji w maju 2007 przekroczyły 369 miliardów dolarów (w 1998 – 1,8 mld dolarów) zaś ponad 110 miliardów zgromadzono w Funduszu Stabilizacyjnym. Od 1999 trwa wzrost gospodarczy – Produkt Krajowy Brutto w latach 1999–2006 wzrósł o 65%. Od 2000 Rosja corocznie notuje nadwyżkę budżetową. W latach 2000–2006 bezpośrednie inwestycje zagraniczne w Rosji wyniosły 76,3 miliardów USD (w 2006 – około 30 miliardów) przy czym doszło do znacznego wzrostu poziomu inwestycji zagranicznych w Rosji. Wzrost gospodarczy, odczuwalna poprawa poziomu życia obywateli, realny wzrost pensji i emerytur, oraz odmienne od czasów Jelcyna terminowe ich wypłacanie, a także spadek poziomu bezrobocia i inflacji jest jedną z przyczyn wysokiej popularności prezydenta w społeczeństwie.


=== Wyróżnienia na arenie międzynarodowej ===


==== Rankingi polityków ====
Grudzień 2007. „Człowiek roku wg tygodnika Time”
Sierpień 2008. „Najbardziej wpływowy człowiek na świecie”, Vanity Fair
Listopad 2009. „Trzeci najbardziej wpływowy człowiek na świecie” Forbes
Grudzień 2012. „Drugi najpotężniejszy człowiek świata” Foreign Policy
Październik 2013. „Najbardziej wpływowy człowiek świata” Forbes
Grudzień 2013. „Człowiek roku” wg The Times


==== Odznaczenia (lista niepełna) ====
Order Króla Abd al-Aziza (2007, Arabia Saudyjska)
Krzyż Wielki Legii Honorowej (Grand-croix de la Légion d’honneur, 2006, Francja)
Krzyż Wielki Orderu Świętego Karola (2013, Monako)
Złote Medale Kortezów Generalnych (Las Cortes Generales, Hiszpania)
Order „Altyn Kyran” (Алтын Қыран ордені, 2004, Kazachstan)
Saksoński „Order Wdzięczności” (Dankesorden, 2009, Niemcy)
Brązowy medal „Za zasługi” Narodowej Armii Ludowej NRD (Bronzene Verdienstmedaille der Nationalen Volksarmee, 1988, NRD)
Order Ismoili Somoni I stopnia (2007, Tadżykistan)
Order „Buyuk xizmatlari uchun” (2008, Uzbekistan)
Wielki Łańcuch Orderu Oswobodziciela (2010, Wenezuela)
Order Hồ Chí Minha (Huân chương Hồ Chí Minh, 2001, Wietnam)
Order Zayeda (2007, Zjednoczone Emiraty Arabskie)
Pokojowa Nagroda Konfucjusza (2011)


=== Kryzysy ===
Krytycy prezydenta szczególnie podkreślają trzy poważne kryzysy z okresu jego prezydentury: zatonięcie okrętu podwodnego „Kursk” w sierpniu 2000 oraz ataki terrorystów czeczeńskich na Teatr na Dubrowce w Moskwie w październiku 2002 i na szkołę w Biesłanie we wrześniu 2004. Wszystkie te wydarzenia okazały się tragiczne w skutkach. Krytycy Putina twierdzą, że kierowane przez niego administracja i służby specjalne miały wykazać się nieudolnością w trakcie akcji ratunkowych. Zwolennicy wskazują na fakt, że wskutek zdecydowanych reakcji resortów siłowych spektakularne akcje terrorystyczne zostały zahamowane.


=== Czeczenia ===
Putin często jest obiektem krytyki działaczy i organizacji na rzecz praw człowieka, głównie ze względu na jego politykę względem Czeczenii. Zarzucają oni, że ta polityka doprowadziła w tamtym regionie do katastrofy humanitarnej, a prawa człowieka są w tej republice nagminnie łamane za całkowitym przyzwoleniem najwyższych czynników państwowych (obozy filtracyjne w Czeczenii). Krytycy Putina zarzucają mu, że swoimi działaniami doprowadził do eskalacji konfliktu na niespotykaną skalę i wzrostu zagrożenia terrorystycznego w samej Rosji. Putin działania w Czeczenii tłumaczy dążeniem do zachowania integralności terytorialnej Federacji Rosyjskiej oraz walką z międzynarodowym terroryzmem islamskim zmierzającym jego zdaniem do rozbicia Rosji. Obserwatorzy jednak zwracają uwagę na fakt, iż istotne mogą być dla Rosji znajdujące się w Czeczenii złoża ropy naftowej i gazu ziemnego. Zbiegły do Wielkiej Brytanii podpułkownik FSB Aleksandr Litwinienko (zm. 2006) twierdził, że FSB po objęciu przez Putina funkcji premiera w 1999 na jego rozkaz przeprowadziła serię zamachów bombowych na bloki mieszkalne w Moskwie i Wołgodońsku. Hipotezę tę popierał również nieżyjący już Boris Bieriezowski. Wydaje się ona znajdować również uzasadnienie w przebiegu tzw. incydentu riazańskiego. Obarczanie Czeczenów odpowiedzialnością za zamachy oraz rajd czeczeńskiego oddziału, którego dowódcą był Szamil Basajew, na Dagestan pod hasłami zbudowania na Kaukazie islamskiego kalifatu stanowiły casus belli i posłużyły do rozpoczęcia nowej wojny w Czeczenii. Zwolennicy prezydenta chwalą go jednak, że swoimi działaniami doprowadził do stabilizacji sytuacji politycznej w Czeczenii.


=== Stosunki z oligarchami ===
Niektórzy analitycy uważają, że zmianę na stanowisku głowy państwa na przełomie 1999 i 2000 mogli popierać oligarchowie rosyjscy i członkowie tzw. „rodziny kremlowskiej” – najbardziej wpływowi politycy z najbliższego otoczenia prezydenta Jelcyna, którzy chcieliby zabezpieczyć swoje interesy, odsuwając jednocześnie od władzy nieprzewidywalnego i ciężko chorego przywódcę państwa, a wprowadzając na jego miejsce sprawnego administratora.
Późniejsze działania Putina pokazują, że takie oczekiwania inicjatorów zmiany na stanowisku prezydenta nie w pełni zostały zrealizowane, a w przypadku niektórych stronników Putina, np. Borisa Bieriezowskiego zmiana ta okazała się wręcz niekorzystna (Bieriezowski popadł w konflikt z Putinem i wyemigrował z Rosji).
Za rządów Putina ograniczono wpływy polityczne wielkich oligarchów, bądź wykorzystano ich pozycję ekonomiczną dla wzmocnienia roli prezydenta. Tych przedsiębiorców, którzy nie godzili się na współpracę z obozem prezydenckim i występowali przeciw niemu spotykały represje, czego przykładem może być aresztowanie i skazanie właścicieli koncernu Jukos – Michaiła Chodorkowskiego i Płatona Lebiediewa. Wiele z wyroków zapadających w rosyjskich sądach w głośnych sprawach krytycy Putina uznają za objaw rosnącego podporządkowania władzy sądowniczej prezydentowi.


=== Zmiany w aparacie władzy ===
W okresie prezydentury Putina dokonano daleko idących zmian personalnych nie tylko na najwyższych szczeblach centralnego aparatu władzy, ale także na szczeblu regionalnym. Od władzy odsunięto część starej ekipy związanej z Borysem Jelcynem. W najbliższym otoczeniu prezydenta pozostała część „rodziny kremlowskiej” oraz najbardziej lojalni urzędnicy młodego pokolenia, m.in. minister ds. sytuacji nadzwyczajnych Siergiej Szojgu czy minister ds. reform gospodarczych German Gref. Eksponowane stanowiska zaczęli zajmować ludzie współpracujący wcześniej z Putinem (bądź to w administracji mera Petersburga, np. wicepremier Dmitrij Miedwiediew, bądź w ramach struktur służb specjalnych, np. były minister obrony Siergiej Iwanow). Niezwykle ważną rolę w otoczeniu prezydenta odgrywają tzw. siłowiki – politycy wywodzący się ze środowiska służb specjalnych, za najbardziej wpływowego z nich uważa się Iwanowa.


=== Poparcie polityczne ===
Wokół prezydenta zorganizowano ruch polityczny, zinstytucjonalizowany w ramach partii Jedna Rosja, utworzonej w 2001 przez proprezydenckich działaczy państwowych i oligarchów. W 2003 ugrupowanie to wygrało wybory parlamentarne i stało się najsilniejszą frakcją w Dumie Państwowej (niższa izba rosyjskiego parlamentu). Jej lider Borys Gryzłow pełni funkcję przewodniczącego Dumy. Charakterystyczną cechą tego ugrupowania jest brak jednoznacznego oblicza ideologicznego. Zasadniczą podstawą jego funkcjonowania jest nie wspólnota programowa, ale poparcie dla prezydenta i idea wzmocnienia jego ustrojowej pozycji. Istnieje też organizacja młodzieżowa organizacja Nasi, popierająca politycznie Putina i ślubująca lojalność wobec niego, oskarżona o pro-Putinowską propagandę i prokremlowski trolling.


=== Centralizacja władzy ===

W ramach wzmacniania pozycji prezydenta odbywa się od czasu objęcia prezydentury przez Putina proces centralizacji władzy. Stopniowo ogranicza się uprawnienia gubernatorów obwodów i innych władz lokalnych oraz autonomię wielu republik wchodzących w skład Federacji Rosyjskiej. Kontroli działalności władz lokalnych mają służyć specjalni pełnomocnicy regionalni powoływani przez prezydenta.


=== Walka o sukcesję ===
W czasie prezydentury Putina pojawiały się pomysły przeprowadzenia zmian w konstytucji umożliwiających mu kandydowanie na urząd głowy państwa na trzecią kolejną kadencję. W grudniu 2007 Putin oficjalnie udzielił poparcia jednemu ze swoich najbliższych współpracowników, wicepremierowi Dmitrijowi Miedwiediewowi, który wybrany został na prezydenta w wyborach z 2 marca 2008.


=== Nawiązania do tradycji radzieckiej ===
W trakcie prezydentury Putina nastąpił również zwrot ku pewnym elementom tradycji radzieckiej. W 2000 zmieniono melodię hymnu państwowego Federacji Rosyjskiej, w miejsce kompozycji Michaiła Glinki wprowadzono melodię dawnego hymnu radzieckiego autorstwa Aleksandra Aleksandrowa z nowymi słowami (które napisał Siergiej Michałkow, wcześniej autor słów hymnu ZSRR). Szczególnie hucznie obchodzono 60. rocznicę zakończenia II wojny światowej w maju 2005. Zorganizowano m.in. wielką paradę na placu Czerwonym w Moskwie. Jednocześnie jednak w 2005 władze rosyjskie doprowadziły do ustanowienia nowego święta państwowego „Dnia Jedności Narodowej”, obchodzonego 4 listopada w rocznicę wypędzenia w 1612 wojsk polskich z Moskwy, wprowadzonego w miejsce zniesionego święta rewolucji październikowej, obchodzonego dotychczas 7 listopada.


=== Polityka zagraniczna ===
Okres prezydentury Putina jest uznawany za czas odbudowywania międzynarodowej pozycji Rosji i znaczącego wzrostu jej wpływów. Jednak kształt rosyjskiej polityki zagranicznej także pozostaje przedmiotem poważnych dyskusji zwolenników i przeciwników prezydenta Putina.


==== Stosunki z resztą Europy ====
Jednocześnie Putin budował przyjazne stosunki z niektórymi krajami Europy, zwłaszcza z Francją i Niemcami (dodatkowym atutem Putina w jego relacjach z władzami Niemiec jest jego biegła znajomość języka niemieckiego). Za sprawą pozytywnych relacji rosyjsko-francuskich i rosyjsko-niemieckich władze tych dwóch krajów były niechętne krytyce poczynań rosyjskich w Czeczenii czy na Ukrainie. Jesienią 2005 międzynarodową (a w szczególności polską) opinię publiczną poruszył fakt zawarcia niemiecko-rosyjskiego porozumienia w sprawie budowy Gazociągu Północnego na Morzu Bałtyckim. Dodatkowym kontrowersyjnym faktem było wejście w skład rady nadzorczej firmy budującej Gazociąg byłego Kanclerza Niemiec Gerharda Schrödera, który jeszcze jako szef rządu zabiegał o zawarcie porozumienia w sprawie Gazociągu.


===== Stosunki z Ukrainą =====
Od wielu lat cechą charakterystyczną rosyjskiej polityki zagranicznej jest utrzymywanie silnych relacji z państwami byłego Związku Radzieckiego, przez krytyków odczytywane jako próby ingerencji w wewnętrzne sprawy tych państw. Przykładem tego może być poparcie władz rosyjskich jakie zostało udzielone przed wyborami prezydenckimi na Ukrainie w 2004 Wiktorowi Janukowyczowi, kandydatowi ukraińskiego obozu władzy, którego zwycięstwo miało zapewnić utrzymanie i rozszerzenie rosyjskich wpływów na Ukrainie. W wyniku wydarzeń pomarańczowej rewolucji na Ukrainie prezydentem został jednak nieprzychylny Rosji Wiktor Juszczenko, którego wybór został przyjęty przez władze rosyjskie z wyraźnym niezadowoleniem. Od czasu pomarańczowej rewolucji stosunki rosyjsko-ukraińskie uległy wyraźnemu ochłodzeniu, a władze Federacji Rosyjskiej z prezydentem na czele wielokrotnie podejmowały próby nacisku na nowe kierownictwo polityczne Ukrainy.


===== Stosunki z Polską =====

Poparcie udzielone pomarańczowej rewolucji przez władze polskie stało się również przyczyną ochłodzenia relacji rosyjsko-polskich. Postawa prezydenta Aleksandra Kwaśniewskiego, który uczestniczył w obradach ukraińskiego „okrągłego stołu” w roli negocjatora została oficjalnie skrytykowana przez Putina. W trakcie obchodów 60. rocznicy zakończenia II wojny światowej, 9 maja 2005 Putin w okolicznościowym przemówieniu nie wymienił Polski wśród najważniejszych sojuszników ZSRR w koalicji antyhitlerowskiej. Strona rosyjska odmówiła również uznania za ludobójstwo zbrodni katyńskiej. Władze rosyjskie podjęły też wiele kroków, które zdaniem części obserwatorów spowodowały pogorszenie stosunków polsko-rosyjskich, m.in. 10 listopada 2005 wprowadzono zakaz importu produktów mięsnych pochodzących z Polski, zimą 2005 bez podania przyczyny przerwano dostawy gazu do Polski. Po objęciu funkcji prezydenta Polski przez Lecha Kaczyńskiego spekulowano o możliwości jego spotkania z Putinem, do czego jednak nie doszło. 8 lutego 2008, po raz pierwszy po kilkuletniej przerwie, wizytę w Moskwie złożył polski Prezes Rady Ministrów, Donald Tusk. Sam Władimir Putin jako prezydent przebywał w Polsce dwukrotnie: z oficjalną wizytą w dn. 16–17 stycznia 2002 w dn. 27–28 stycznia 2005 jako gość uroczystości 60. rocznicy wyzwolenia niemieckiego nazistowskiego obozu Auschwitz-Birkenau oraz, już jako premier, 1 września 2009 r. podczas obchodów 70-lecia wybuchu II wojny światowej.
10 kwietnia 2010, w godzinę po katastrofie polskiego Tu-154 w Smoleńsku, prezydent Dmitrij Miedwiediew powołał Władimira Putina na szefa specjalnej komisji rządowej ds. zbadania przyczyn katastrofy.


==== Stosunki ze Stanami Zjednoczonymi ====

Inny wymiar mają z kolei stosunki Rosji ze Stanami Zjednoczonymi. Rosja formalnie poparła po 11 września 2001 amerykańską walkę przeciwko terroryzmowi, żądając jednocześnie uznania swoich działań wymierzonych przeciwko bojownikom czeczeńskim za część międzynarodowej wojny z terroryzmem. Z drugiej strony Rosja nie poparła interwencji sił sprzymierzonych w Iraku w 2003. Pogorszeniu się stosunków rosyjsko-amerykańskich sprzyjało również poparcie rządu USA dla „kolorowych” rewolucji w Gruzji w 2003 i na Ukrainie w 2004, w wyniku których władzę w tych krajach objęli politycy niechętni Rosji. Przyczyna leży też w sprzeciwie wobec budowy systemu obrony przeciwrakietowej w Polsce i Czechach, który nasilił się w 2007.


==== Zimowe Igrzyska Olimpijskie w Soczi ====
4 lipca 2007 na 119. sesji MKOl podjęto decyzję o przyznaniu organizacji 22. Zimowych Igrzysk Olimpijskich w 2014 rosyjskiemu kurortowi czarnomorskiemu – Soczi. Przyznanie Soczi organizacji Igrzysk uważa się w Rosji za jeden z ważniejszych międzynarodowych sukcesów Putina, który w pierwszej połowie 2007 osobiście zaangażował się w akcję promocyjną rosyjskiego miasta. Prezentując kandydaturę Soczi na forum MKOl Putin po raz pierwszy publicznie przemawiał po angielsku.


=== Aneksja Krymu ===

Po ogłoszeniu wyników referendum w sprawie statusu politycznego Krymu, 18 marca 2014 na Kremlu w Moskwie, podpisano traktat o przyjęciu półwyspu i Sewastopola w skład Federacji Rosyjskiej. Stronę rosyjską reprezentował Władimir Putin, Republikę Krymu premier Siergiej Aksionow, przewodniczący krymskiego parlamentu Władimir Konstantinow oraz mer Sewastopola Aleksiej Czałyj. Po aneksji Krymu, Putin po raz pierwszy wizytował Krym 9 maja 2014, biorąc udział w uroczystościach 69. rocznicy zwycięstwa nad hitlerowskimi Niemcami i 70. rocznicy wyzwolenia Sewastopola.
W lutym 2015 w wyniku mińskich rozmów prezydenta Rosji Władimira Putina, kanclerz Niemiec Angeli Merkel, prezydenta Francji François Hollande`a oraz prezydenta Ukrainy Petra Poroszenko, podpisano deklarację przez uczestników tzw. trójstronnej grupy kontaktowej w sprawie uregulowania konfliktu na Ukrainie. Dokument zatytyłowany jako "Kompleks działań w sprawie realizacji mińskich porozumień" gwarantuje od 15 lutego 2015 m.in. przerwanie działań zbrojnych oraz wycofanie przez obie strony konfliktu ciężkiego uzbrojenia.


== Uwagi ==


== Przypisy ==Vincent Price, właśc. Vincent Leonard Price Jr. (ur. 27 maja 1911 w Saint Louis, zm. 25 października 1993 w Los Angeles) − amerykański aktor filmowy i teatralny, znany głównie z występów w filmach grozy. Użyczył głosu w słynnej piosence Michaela Jacksona „Thriller”.


== Młodość i początki kariery ==
Price urodził się w Saint Louis (Missouri), jako najmłodszy z czwórki dzieci Vincenta Leonarda Price’a Seniora (prezesa National Candy Company) i jego żony Marguerite Cobb Wilcox. Dziadek aktora, Vincent Clarence Price, wymyślił „Dr. Price’s Baking Powder”, pierwszy proszek do pieczenia na bazie kremu z tartarusu, czym zabezpieczył finansowo rodzinę.
Price uczęszczał do szkoły Mary Institute and St. Louis Country Day School. W 1933 roku ukończył z dyplomem historię sztuki na uniwersytetecie Yale, gdzie pracował w czasopiśmie satyrycznym kampusu The Yale Record. Po rocznym nauczaniu, rozpoczął studia na Londyńskim Uniwersytecie, w celu uzyskania stopnia magistra sztuk pięknych. Vincenta ciągnęło jednak do teatru, gdzie po raz pierwszy na zawodowej scenie pojawił się w 1934 roku. Jego aktorska kariera rozpoczęła się w Londynie w roku 1935. W drugiej połowie lat 30. Price występował z teatrem repertuarowym Orsona Wellesa, Mercury Theatre.
W 1936 roku, Price zagrał księcia Alberta Wiktora w amerykańskiej sztuce Laurence'a Housmana Victoria Regina, gdzie w rolę tytułową Wiktorii Hanowerskiej, wcieliła się Helen Hayes.


== Kariera ==

Mimo nierozłączności Price'a ze światem filmów grozy, rozpoczął grę jako aktor charakterystyczny. Debiut filmowy miał miejsce w 1938 roku za sprawą Service de Luxe, co pozwoliło mu zagrać później w filmie Laura (1944), wyreżyserowanym przez Otto Premingera, gdzie partnerował Genie Tierney. Vincent wcielił się także w postać proroka Józefa Smitha w filmie Brigham Young (1940). W obrazie Wilson (1944) zagrał adwokata Williama Gibbsa McAdoo. Natomiast w produkcji Klucze królestwa (1944), był odtwórcą roli pretensjonalnego księdza.
Po raz pierwszy aktor zetknął się z gatunkiem filmów grozy w roku 1939. W filmie Tower of London wystąpił wspólnie z Anglikiem Borisem Karloffem. Rok później Price wystąpił w roli tytułowej w Powrocie niewidzialnego człowieka. W 1948 roku w parodii horroru Abbott i Costello spotykają Frankensteina odniósł się do wspomnianej kreacji, użyczając swego głosu.

W latach 1945–1946, Amerykanin ponownie towarzyszył aktorce Tierney w dwóch godnych uwagi tytułach, Dragonwyck i Zostaw ją niebiosom. Price zagrał także role nikczemnych ludzi w dreszczowcach kina czarnego, jak Pajęczyna (1947), Długa noc (1947), Rogues' Regiment (1948) oraz Łapówka (1949), gdzie towarzyszył Robertowi Taylorowi, Avie Gardner i Charlesowi Laughtonowi. Pierwszą główną rolą Vincenta była postać oszusta Jamesa Reavisa w biopicu The Baron of Arizona z 1950 roku. Natomiast w komedii Champagne for Caesar (1950), gdzie zagrał potentata Burnbridge’a Watersa, występując wspólnie z Ronaldem Colmanem. Była to jedna z jego ulubionych kreacji. Aktor nie stronił od radia, portretując w słuchowisku Święty Simona Templara (postać inspirowaną Robin Hoodem), który emitowany był w latach 1947–1951.
W latach 50. Price stał się rozpoznawalny jako aktor horrorów, głównie dzięki słynnemu Gabinetowi figur woskowych z 1953, gdzie wcielił się w rolę profesora Henry'ego Jarroda – rzeźbiarza figur woskowych. Był to pierwszy film 3D, który znalazł się w pierwszej dziesiątce podsumowującej rok Północnoamerykańskiego box office'u. Obecnie obraz nadal jest jednym z najlepiej zarabiających w historii kina, biorąc pod uwagę telewizję. Uwzględniając inflację, premiera przyniosła ponad 400 mln dolarów, co zaowocowało znalezieniem się na liście 100 najbardziej dochodowych produkcji wszech czasów.

W roku 1954 Price wziął udział w realizacji nagrania dzieł Edgara Allana Poego. Wspólnie z brytyjskim aktorem Basilem Rathbonem czytał krótkie historie oraz poematy autorstwa amerykańskiego pisarza. Później aktor wziął udział w realizacji The Mad Magician (1954), Muchy (1958), a także sequelu Powrót muchy (1959). Aktor zagrał także w oryginale Domu na Przeklętym Wzgórzu (1959), jako ekscentryczny milioner Fredrick Loren. W tym samym roku wcielił się w rolę doktora Warrena Chapina, w filmie The Tingler, horrorze amerykańskiego producenta i reżysera Williama Castle'a. Price ponownie wziął udział w słuchowisku radiowym „Three Skeleton Key”, gdzie akcja toczy się w latarni morskiej obleganej przez armię szczurów. Po raz pierwszy zajął się narracją produkcji, w roku 1950 w audycji radiowej Escape, powracając dwukrotnie kilka lat później dla Suspense.
Poza niszą filmów grozy, Price zagrał Bakę (głównego budowniczego) w obrazie biblijnym Dziesięcioro przykazań. W zbliżonym okresie pojawił się także w widowisku telewizyjnym stacji NBC, The Martha Raye Show.
W sezonach telewizyjnych 1955–1956, trzykrotnie wziął udział w serialu religijnym Crossroads, w którym uczestniczyli duchowni różnych wyznań. W odcinku „Cleanup” z 1955 roku, Price sportretował kapłana Roberta Russella. W 1956 roku, został obsadzony jako rabin Gershom Mendes Seixas w „The Rebel”, a także jako ksiądz Alfred W. Price w „God’s Healing”.


=== Lata 60. ===
Aktor grał wtedy głównie w filmach niskobudżetowych. Na tym polu odnosił wielokrotne sukcesy, dzięki współpracy z reżyserem Rogerem Cormanem i wytwórnią filmową American International Pictures. Pierwsze powodzenie przyszło wraz z Zagłada domu Usherów (1960), który zarobił 2 mln USD w amerykańskim box offisie, co pozwoliło na kolejne realizacje adaptacji poezji Edgara Allana Poe. Były to Studnia i wahadło (1961), Opowieści niesamowite (1962), Poskromienie złoczyńcy (1963), Kruk (1963), Maska Czerwonego Moru (1964), oraz Grobowiec Ligei (1965). Price wystąpił w Ostatni człowiek na Ziemi (1964), będącym pierwszą ekranizacją powieści Richarda Mathesona, Jestem legendą. W roku 1968 sportretował polującego na czarownice Matthew Hopkinsa w Pogromcy czarownic. Aktor wystąpił także filmach komediowych, gdzie można wyróżnić tytuł Dr. Goldfoot and the Bikini Machine (1965), a także jego sequel Dr. Goldfoot and the Girl Bombs (1966). W roku 1968 zagrał ekscentrycznego artystę w Broadwayowskim musicalu Darling of the Day, który stał się komercyjną wpadką, choć otrzymał pozytywne recenzje. Był to jego pierwszy i ostatni występ w tego typu produkcji.

Price chętnie wcielał się gościnnie w rolę Jajogłowego w amerykańskim serialu przygodowym Batman. Yvonne Craig, partnerująca w produkcji, odtwarzająca postać Batgirl przyznała, że Vincent Price był jej ulubionym złoczyńcą w serii. Po zakończeniu zdjęć do odcinka "The Yegg Foes In Gotham", Price zaczął rzucać jajkami w odtwórcę Robina – Burta Warda. W momencie kiedy ekipa miała dosyć Warda, nakazali Vincentowi obrzucić aktora dwoma tuzinami jaj. Ten incydent został odtworzony w zakulisowym filmie TV Powrót do jaskini Batmana: przypadki Adama i Burta. W latach 60., Price występował jako gość w teleturnieju Hollywood Squares, będąc później regularnym bywalcem programu w latach 70., uczestnicząc nawet w finale w roku 1980.
Oprócz udziału w Batmanie w tym dziesięcioleciu, Price gościnnie zagrał także w wielu produkcjach telewizyjnych, np. Get Smart, The Man from U.N.C.L.E., i Voyage to the Bottom of the Sea.


=== Lata 70. i 80. ===
W latach 1962–1971, właściciele amerykańskiej sieci centrów handlowych Sears-Roebuck oferowali w sprzedaży kolekcje reprodukowanych dzieł sztuki, promowanych nazwiskiem aktora. Obrazy rekomendowane przez „Vincent Price Collection of Fine Art” sprzedały się w liczbie blisko 50 tysięcy sztuk, które nabywali mieszkańcy klasy średniej. Zjawisko to było bezprecedensowe, ponieważ ludzie mniej zamożni wcześniej nie nabywali malarskich dzieł na podobną skalę. Price dobierał i zlecał wykonanie prac do kolekcji, wśród których znalazły się dzieła mistrzów pędzla, takich jak Rembrandt, Pablo Picasso, czy Salvador Dalí.

Na początku lat 70., aktor prowadził i występował w kryminalnym słuchowisku grozy – The Price of Fear – produkcji brytyjskiej rozgłośni radiowej BBC Radio. W 1971 roku Price przyjął rolę narratora w kanadyjskim dziecięcym programie telewizyjnym The Hilarious House of Frightenstein, który emitowany był na lokalnym kanale CHCH. W tym samym roku zagrał samego siebie w filmie telewizyjnym Mooch Goes to Hollywood, opartym na scenariuszu Jima Backusa. W tym czasie zagrał jeszcze w filmie Odrażający Dr Phibes (1971), następnie w jego sequelu Dr Phibes powraca (1972), a rok później w kultowym Krwawym teatrze (1973), w którym sportretował jednego z seryjnych morderców.
W połowie lat 70., kiedy filmy grozy przeżywały kryzys, kariera aktorska Price'a wyraźnie przyhamowała. Wtedy też zaczął systematycznie pracować jako narrator, użyczał głosu, a także wziął udział w promocji produktu firmy Milton Bradley, którym był zestaw do tworzenia tzw. „pomarszczonych jabłkowych głów” (Vincent Price Shrunken Head Apple Sculpture Set) – popularnej zabawy w Stanach. Na debiutanckim albumie solowym amerykańskiego muzyka rockowego Alice'a Coopera – Welcome to My Nightmare (1975) – można usłyszeć głos aktora. Pojawił się także w telewizyjnym programie Alice Cooper: The Nightmare, promującym płytę. Na początku dekady Price przez rok czasu brał udział w nagrywaniu codziennego przedstawienia radiowego, Tales of the Unexplained (Niewyjaśnione opowieści). W 1970 roku pojawił się gościnnie w jednym z odcinków sitcomu Here's Lucy, gdzie zaprezentował swoją wiedzę o sztuce. W 1972 roku zagrał w epizodzie serialu The Brady Bunch stacji ABC, gdzie wcielił się w postać obłąkanego archeologa.
Wiosną 1976 roku, Price nagrał singiel „The Monster Mash”, będącego coverem amerykańskiego wokalisty Bobbyego "Borisa" Picketta. Aktor przekazał zarejestrowany głos jako podkład, który nagrany został w Londynie przez dwóch producentów muzycznych – Bobiego Newby'a i Kena Burgessa. W październiku tego samego roku, Price gościnnie pojawił się w odcinku The Muppet Show, gdzie w ramach uznania dla przybysza, plan przedstawienia wypełnił się upiorami, duchami i wampirami.
W 1978 roku, wcielił się w rolę Oscara Wilde’a w jednoosobowym przedstawieniu Diversions and Delights napisanym przez Johna Gaya, wyreżyserowanym przez Josepha Hardy’ego. Akcja sztuki rozgrywa się nocą w paryskim teatrze, blisko rok przed śmiercią Wilde’a. Produkcja okazała się sukcesem wszędzie gdzie była wystawiana, z wyjątkiem Nowego Jorku. W połowie 1979 roku, Price zagrał postać Wilde’a w Tabor Opera House w Leadville w stanie Kolorado. W tym samym miejscu blisko 100 lat wcześniej poeta przemawiał do górników na temat sztuki. Ostatecznie Price występował w Diversions… na całym świecie. W biografii aktora, napisanej przez jego córkę Victorię napisano, że członkowie rodziny i przyjaciele Price’a uważali, że była to jego najlepsza rola. Wiosną 1979 roku, Price wystąpił ze swoją żoną Coral Browne w niedługo emitowanym serialu telewizji CBS Time Express. W tym samym roku, aktor był gospodarzem godzinnego programu rozrywkowego „America Screams”, sprzedanym na całym świecie, gdzie sam jeździł kolejką górską i przedstawiał jej historię.
W roku 1982 Price wziął udział w trwającej kilka minut produkcji Vincent. W filmie wyreżyserowanym przez Tima Burtona aktor wcielił się w rolę narratora, użyczając swojego charakterystycznego głosu. Animacja przedstawia młodego chłopca, który przenosi się ze świata realnego do świata fantazji, gdzie staje się Vincentem Price’em. W tym samym roku Price odegrał mroczny monolog na tytułowej ścieżce albumu Michaela Jacksona Thriller. Także w 1982 roku Price zagrał w telewizyjnym filmie Ruddigore (na podstawie opery komicznej Gilberta i Sullivana), gdzie wcielił się w postać sir Desparda Murgatroyda. W 1983 roku aktor zinterpretował rolę ponurego bohatera w brytyjskiej parodii horroru pt. Krwawa łaźnia w domu śmierci. W tym czasie Price pojawił się także w filmie Dom długich cieni, gdzie zagrał obok Christophera Lee, Petera Cushinga, oraz Johna Carradine’a. Chociaż Price współpracował z każdym z wymienionych aktorów przynajmniej raz w poprzednich latach, to Dom długich cieni był pierwszym obrazem, w którym cała czwórka pojawiła się wspólnie na ekranie. Jedną z jego ostatnich głównych ról – będącą jedną z ulubionych aktora – była ta w produkcji Walta Disneya Wielki mysi detektyw (1986), gdzie Price użyczył swego głosu postaci profesora Ratigana.
W latach 1981–1989, Price był gospodarzem serialu telewizyjnego Mystery!, nadawanego przez amerykański kanał PBS. W 1985 roku aktor zapewnił głos w serialu animowanym Hanna-Barbery – 13 demonów Scooby Doo – gdzie wcielił się w postać czarodzieja Vincenta Van Ghoula (będącego karykaturą Pricea), który pomógł Scooby-Doo, Kudłatemu, jak i pozostałym członkom bandy w ujęciu tytułowych 13 demonów. Jako zagorzały wielbiciel rollercoasterów, w 1987 roku aktor zajął się narracją w 30-minutowym dokumencie, który poruszał historię kolejki górskiej, oraz parków rozrywki. W tym czasie (1985–1989), Price pojawił się w reklamach telewizyjnych nawiązujących charakterem do filmów grozy. W 1984 roku wziął udział w produkcji dwóch odcinków telewizyjnego cyklu Faerie Tale Theatre, który opowiadał o popularnych baśniach. Trzy lata później Price wystąpił u boku Bette Davis w filmie Sierpniowe wieloryby, którego fabuła traktowała o dwóch owdowiałych siostrach żyjących w amerykańskim stanie Maine, gdzie spędzają ostatnie dni swojego życia. Występ aktora w tym filmie był jedynym w dorobku artysty, gdzie doceniono jego grę nominacją (Independent Spirit Awards, Najlepsza drugoplanowa rola męska). W 1989 roku Price’a wprowadzono do alei sław ludzi zasłużonych dla miasta Saint Louis. Ostatnią rolą filmową aktora była postać wynalazcy w obrazie z gatunku dark fantasy Edward Nożycoręki z 1990 roku, którego reżyserem był Tim Burton.
Price jako dowcipny gawędziarz był częstym gościem programu talk-show The Tonight Show Starring Johnny Carson, gdzie aktor raz zademonstrował jak upolować rybę w zmywarce do naczyń. Price był także uznanym kucharzem-smakoszem, a także kolekcjonerem sztuki. Był on również autorem kilku książek kucharskich, zwłaszcza A Treasury of Great Recipes (1965). Prowadził on także kulinarne show telewizyjne Cooking Price-Wise (1971).


== Życie prywatne ==
Vincent Price żonaty był trzykrotnie. Ze swoją pierwszą żoną – amerykańską aktorką Edith Barrett – aktor miał syna, Vincenta Barretta „V.B.” Price’a. Rok po rozstaniu się z Edith, Price wyszedł za Mary Grant Price. Z tego związku pochodzi Mary Victoria Price, która przyszła na świat 27 kwietnia 1962 roku. Drugie imię córka „odziedziczyła” po pierwszym głównym sukcesie ojca, którym był występ w sztuce Victoria Regina. Na początku lat 60. Price wspólnie z żoną Mary Grant ofiarowali setki dzieł sztuki, a także sporą sumę pieniędzy na rzecz uczelni East Los Angeles College, gdzie ufundowali oni „Vincent Price Art Museum”. Trzecim i ostatnim formalnym związkiem aktora było małżeństwo z australijską aktorką Coral Browne, która zagrała z nim (jako jedna z jego ofiar) w brytyjskim filmie Krwawy teatr z 1973 roku. Dla przyszłej żony Price przeszedł na katolicyzm, ona natomiast zmieniła dla niego obywatelstwo na amerykańskie.
Price, po ukończeniu studiów na kierunku historii sztuki na uniwersytecie Yale, był uznanym jej miłośnikiem, a także kolekcjonerem obrazów. Oprócz utworzenia Muzeum Sztuki imienia Vincenta Price’a na kalifornijskiej uczelni East Los Angeles College, na początku lat 60. Price udzielał się jako konsultant sztuki dla amerykańskiej sieci domów handlowych Sears. Dostęp powszechny do sztuk pięknych był dla aktora niebagatelny, co było powodem jego współpracy z firmą Sears. Według córki Price’a „była to sposobność ojca na przekucie jego przekonań w praktykę, gdzie Amerykanie mieli sztukę na wyciągnięcie ręki”.
W lipcu 1950 roku, podczas podsumowania jednego z odcinków słuchowiska radiowego The Saint – Price bez ogródek przedstawił swoje poglądy polityczne. Aktor otwarcie potępił uprzedzenia na tle rasowym i religijnym, które uznał jako formę trucizny, żądając jednocześnie od swoich rodaków by aktywnie przeciwstawiali się przejawom nietolerancji. Według niego tego typu dyskryminacja na terenie Stanów Zjednoczonych, napędza wrogość do narodu amerykańskiego. W 1957 roku Price – pod jurysdykcją prezydenta Dwighta Eisenhowera – został członkiem „Rady Indiańskiej Sztuki i Rzemiosła” (Indian Arts and Crafts Board). Aktor uznał mianowanie za „pewną niespodziankę, od momentu kiedy został demokratą”.


== Śmierć ==
Price cierpiał na rozedmę płuc, co było rezultatem jego uzależnienia od palenia papierosów. Aktor niedomagał także z powodu postępującej choroby Parkinsona. Symptomy tego schorzenia były szczególnie widoczne podczas realizacji obrazu Edward Nożycoręki. Konieczne wówczas było skrócenie czasu pracy aktora na planie filmu, przez co rola Price’a w produkcji Tima Burtona została zmniejszona, względem pierwotnych planów reżysera.
Poważny stan zdrowia Price’a przyczynił się także do jego rezygnacji z roli gospodarza serialu Mystery!. Aktor zmarł na raka płuca 25 października 1993 roku w Los Angeles (w wieku 82 lat). Ciało Price’a zostało skremowane, a jego prochy zostały rozrzucone do Pacyfiku, ze wzniesienia Point Dume w kalifornijskim Malibu.


== Wybrana filmografia ==
1939: Prywatne życie Elżbiety i Essexa – sir Walter Ralegh
1940: Powrót niewidzialnego człowieka – Geoffrey Radcliffe
1943: Pieśń o Bernadette – Vital Dutour
1944: Klucze królestwa – wielebny Angus Mealey;
1944: Laura – Shelby Carpenter
1953: Gabinet figur woskowych – profesor Henry Jarrod
1957: Historia ludzkości – pan Scratch, Diabeł
1958: Mucha – François Delambre
1959: Dom na Przeklętym Wzgórzu – Frederick Loren
1961: Studnia i wahadło – Nicholas Medina/Sebastian Medina
1963: Kruk – dr. Esramus Craven
1963: Nawiedzony pałac – Charles Dexter Ward (Joseph Curwen)
1965: Zatopione miasto – sir Hugh
1968: Robak zwycięzca – Matthew Hopkins
1971: Odrażający Dr Phibes – dr. Anton Phibes
1972: Dr Phibes powraca – dr. Anton Phibes
1974: W kręgu szaleństwa – Paul Toombes
1980: Klub potworów – Eramus
1982: Vincent – narrator (głos)
1990: Edward Nożycoręki – wynalazca


== Przypisy ==


== Bibliografia ==
Vincent Price. T. 24: Kolekcja Alfred Hitchcock Przedstawia. Poznań: Oxford Educational Sp. z o.o., marzec 2010, s. 18. ISBN 978-83-252-0764-9.
Peter B. Flint: Vincent Price, a Suave but Menacing Film Presence, Is Dead at 82 (ang.). nytimes.com, 1993-10-26. [dostęp 2013-07-28].
Myrna Oliver: Veteran Actor Vincent Price Dies at 82 : Hollywood: The 20th-Century Renaissance man enjoyed art, gourmet cooking and the lecture circuit. He never tired of being best known for portraying ghoulish villains. (ang.). articles.latimes.com, 1993-10-26. [dostęp 2013-07-28].


== Linki zewnętrzne ==
Vincent Price w bazie Internet Movie Database (IMDb) (ang.)
Vincent Price w bazie filmweb.pl
Vincent Price w bazie stopklatka.pl
Vincent Price w bazie Notable Names Database (ang.)
Filmografia Vincenta Price’a (ang.)Valerie Ritchie Perrine (ur. 3 września 1943 roku w Galveston, w stanie Teksas) – amerykańska aktorka i modelka, znana z roli Eve Teschmacher w filmie sci-fi Superman (1978), za rolę w dramacie biograficznym Boba Fosse Lenny (1974) u boku Dustina Hoffmana otrzymała nominację do Złotego Globu i Oscara.
Urodziła się jako córka Kennetha Perrine'a, amerykańskiego podpułkownika, i Winifred McGinley. Ze względu na służbę wojskową Kennetha, rodzina Perrine'ów musiała często zmieniać miejsce zamieszkania.
Karierę rozpoczynała jako tancerka w Las Vegas. W 1971 roku pojawiła się w filmie Diamenty są wieczne, jednak jej nazwisko zostało pominięte nawet w napisach końcowych. W 1972 roku wystąpiła w Rzeźnii nr 5; w tym samym roku miała sesję zdjęciową dla magazynu Playboy.


== Linki zewnętrzne ==
Valerie Perrine w bazie Internet Movie Database (IMDb) (ang.)
Valerie Perrine w bazie filmweb.pl
Valerie Perrine w bazie Notable Names Database (ang.)Vladimir Nabokov  (właśc. Władimir Władimirowicz Nabokow, ros. Владимир Владимирович Набоков; ur. 10 kwietnia?/22 kwietnia 1899 w Petersburgu, zm. 2 lipca 1977 w Montreux) – pisarz rosyjski i amerykański, tworzący do mniej więcej 1938 roku głównie w języku ojczystym, potem głównie w języku angielskim, autor kilku tekstów w języku francuskim. Z wykształcenia filolog (romanista i rusycysta), krótko studiował zoologię, przez całe życie zajmował się lepidopterologią (liczne artykuły w czasopismach specjalistycznych, praca w harwardzkim muzeum), hobbystycznie układał zadania szachowe, w latach 1941-1959 był wykładowcą literatury na uczelniach amerykańskich.
Szeroką sławę przyniosła mu powieść Lolita (opublikowana w Paryżu, 1955).


== Biografia ==
Urodził się 10 kwietnia 1899 według stosowanego wówczas w Rosji kalendarza juliańskiego. Odpowiednikiem tego dnia w kalendarzu gregoriańskim jest 22 kwietnia, co można obliczyć dodając 12 dni do daty według kalendarza juliańskiego. Niektóre źródła podają błędnie wyliczoną datę 23 kwietnia uzyskaną poprzez nieprawidłowe zastosowanie 13-dniowej różnicy między dwoma kalendarzami, która jednak mogła być używana tylko po 28 lutego 1900. We wspomnieniowej książce Speak, Memory Nabokov wyjaśnił powód pomyłki i potwierdził, że właściwą datą jest 22 kwietnia.
Życie Vladimira Nabokova można podzielić na cztery etapy:
1899-1920 Rosja,
1920-1940 Europa Zachodnia (Cambridge, Berlin i Paryż),
1940-1960 USA,
1960-1977 Szwajcaria.
Nabokov pochodził z szlacheckiej rodziny rosyjskiej. Po utracie majątku w wyniku rewolucji październikowej w Rosji jego rodzina wyjechała do zachodniej Europy. Na początku lat dwudziestych Nabokov studiował romanistykę i slawistykę w Cambridge, po ukończeniu studiów w 1923 zamieszkał w Berlinie (Niemcy oraz środowisko emigrantów rosyjskich w Niemczech nierzadko występują w utworach Nabokova z tamtego okresu).
15 kwietnia 1925 Nabokov ożenił się z Verą Slonim, 10 maja 1936 urodził im się syn Dimitri. W 1937 przenieśli się do Paryża, a w 1940 popłynęli transatlantykiem do USA, gdzie Nabokov między innymi pracował w muzeum oraz jako profesor literatury na uczelni. Po sukcesie finansowym "Lolity", w 1961 Nabokov z rodziną przeprowadził się do Montreux w Szwajcarii. Od 1964 aż do śmierci mieszkał w hotelu Montreux-Palace w Montreux.


== Charakterystyka twórczości ==

Twórczość Nabokova należy do najwybitniejszych osiągnięć w zakresie obu literatur, do których należy, zarówno rosyjskiej, jak i angielskiej.
Powieści Nabokova eksplorują w artystycznej formie tematykę filozoficzną (tematy takie jak estetyka, życie po śmierci, rozważania nad charakterem rzeczywistości i świadomości). Przez niektórych uznawany również czasem za kpiarza literatury, Nabokov uważany jest za pisarza, który potrafi daleko bardziej niż inni twórcy połączyć żar artysty z dyscypliną i chłodem naukowca.
Poza powieściami, trzy wersje autobiografii ("Tamte brzegi", "Conclusive evidence", oraz "Pamięci, przemów"), kilka zbiorów opowiadań (m.in. "Feralna trzynastka", "Szczegółowy opis zachodu słońca i inne opowiadania"), dramaty, nieliczne poezje, trzy tomy wykładów o literaturze europejskiej i rosyjskiej, tłumaczenia z angielskiego na rosyjski (m.in. tłumaczenie "Alicji w krainie czarów" Lewisa Carrolla) i z rosyjskiego na angielski (m.in. erudycyjny przekład "Eugeniusza Oniegina" Aleksandra Puszkina), zadania szachowe i profesjonalne prace z zakresu microlepidoptera.
Jedne z najważniejszych powieści Nabokova to:


=== Dar ===

Powieść odzwierciedlająca pewien okres życia młodego i genialnego pisarza rosyjskiego, mieszkającego w Berlinie na początku lat dwudziestych ubiegłego wieku – Fiodora Godunowa Czerdyncewa. Opis jego życia przesycony jest żywymi i barwnymi wspomnieniami z Rosji oraz spojrzeniem młodego geniusza na własną pracę twórczą.


=== Zaproszenie na egzekucję ===

Artystyczna opowieść dziejąca się w nieokreślonej przyszłości, w świecie noszącym subtelne piętno sztuczności, zamieszkanym przez sztuczne postaci, pośród których żywy, prawdziwy i czujący istnienie jakiegoś innego lepszego świata, bohater, Cyncynat C., zostaje skazany na śmierć przez ścięcie (jego winą jest bycie nieprzezroczystym w świecie przezroczystych ludzi). Powieść opisuje dni oczekiwania Cyncynata na egzekucję.


=== Blady ogień ===
Napisany tuż po Lolicie tekst, którego natura i przesłanie są wysoce kontrowersyjne. Jest prawdopodobnie zakamuflowanym traktatem filozoficznym, grą literacka i szaradą eksplorująca tematykę życia po śmierci.
Książka składa się z 999-wersowego poematu „Blady ogień”, napisanego przez amerykańskiego poetę Johna Shade'a oraz z serii przypisów do poematu (wyraźnie odbiegających od tematu i kilkakrotnie przekraczających objętościowo długość samego poematu) napisanych przez sąsiada i przyjaciela Shade'a – Charlesa Kinbote'a, który utrzymuje, że jest zdetronizowanym królem fikcyjnego państwa – Zembli.


== Wybrana twórczość ==


=== Dzieła rosyjskojęzyczne ===
Powieści
1926 - Maszeńka (ros. Машенька) - polskie tłumaczenie Eugenia Siemaszkiewicz
1928 - Król, dama, walet (ros. Король, дама, валет) - polskie tłumaczenie Leszek Engelking
1930 - Obrona Łużyna (ros. Защита Лужина) - polskie tłumaczenie Eugenia Siemaszkiewicz
1932 - Splendor lub Chwała (ros. Подвиг) - polskie tłumaczenie Anna Kołyszko
1933 - Camera obscura (ros. Камера обскура)
1934 - Rozpacz (ros. Отчаяние) - polskie tłumaczenie Leszek Engelking
1937-1938 - Dar (ros. Дар) - polskie tłumaczenie Eugenia Siemaszkiewicz
1938 - Zaproszenie na egzekucję (ros. Приглашение на казнь) - polskie tłumaczenie Leszek Engelking
Utwory dramatyczne
1923 - Śmierć (ros. Смерть)
1938 - Wynalazek Walca (ros. Изобретение Вальса)


=== Dzieła anglojęzyczne ===
Powieści
1938 - Śmiech w ciemności (ang. Laughter in the Dark) - druga wersja powieści Camera obscura, zmodyfikowana i przetłumaczona na angielski przez Nabokova; polskie tłumaczenie Ariadna Demkowska-Bohdziewicz
1941 - Prawdziwe życie Sebastiana Knighta (ang. The Real Life of Sebastian Knight) - polskie tłumaczenie Michał Kłobukowski
1947 - Z nieprawej strony (ang. Bend Sinister) - polskie tłumaczenie Rafał Śmietana, Maciej Słomczyński (pt. Skośnie w lewo), Michał Kłobukowski (pt. Nieprawe godło)
1955 - Lolita (ang. Lolita) - polskie tłumaczenie Robert Stiller (wyd. PIW, 1991) i Michał Kłobukowski
1957 - Pnin (ang. Pnin) - polskie tłumaczenie Anna Kołyszko
1962 - Blady ogień (ang. Pale Fire) - polskie tłumaczenie Robert Stiller
1969 - Ada albo Żar. Kronika rodzinna (ang. Ada or Ardor: A Family Chronicle) - polskie tłumaczenie Leszek Engelking
1972 - Przejrzystość rzeczy lub Przezroczyste przedmioty (ang. Transparent Things) - polskie tłumaczenie Ariadna Demkowska i Jolanta Kozak
1974 - Patrz na te arlekiny (ang. Look at the Harlequins!) - polskie tłumaczenie Anna Kołyszko
2009 - Oryginał Laury (ang. The Original of Laura) - nieukończona; polskie tłumaczenie Leszek Engelking
Opowiadania
1921 - Leśne licho (ang. The Wood-Sprite)
1923 - Tutaj mówi się po rosyjsku (ang. Russian Spoken Here), Dźwięki (ang. Sounds)
1924 - Bachmann (ang. Bachmann), Detale zachodu słońca (ang. Details of a Sunset), Nadmorski port (ang. The Seaport), Zemsta (ang. Revenge), Dobroczynność (ang. Beneficence), Burza (ang. The Thunderstorm), La Veneziana (ang. La Veneziana)
1925 - Powrót Czorba (ang. The Return of Chorb), Przewodnik po Berlinie (ang. A Guide to Berlin)
1926 - Bajka (ang. A Nursery Tale), Traf chciał (ang. A Matter of Chance), Brzytwa (ang. Razor)
1929 - Kartoflany Elf (ang. The Potato Elf)
1930 - Aurelian (ang. The Aurelian)
1931 - Terra incognita (ang. Terra Incognita), Usta ku ustom (ang. Lips to Lips)
1932 - Muzyka (ang. Music)
1933 - Leonardo (ang. The Leonardo)
1936 - Wiosna w Fialcie (ang. Spring in Fialta), Mademoiselle O (ang. Mademoiselle O)
1938 - Oko (ros. Соглядатай)
1939 - Czarodziej (ros. Волшебник)
1942 - Ultima Thule (ros. Ultima Thule) i Solus Rex (ros. Solus Rex) - jedyne rozdziały niedokończonej powieści pt. Solus rex
1945 - Obrazek rodzajowy, 1945 (ang. Conversation Piece, 1945)
1946 - Sygnały i symbole (ang. Signs and Symbols)
1951 - Siostry Vane (ang. The Vane Sisters)
2005 - Słowo (ang. Word)
2008 - Natasza (ang. Natasha)
Obłok, jezioro, zamek (ang. Cloud, Castle, Lake)
Zapomniany poeta (ang. A Forgotten Poet)
Asystent reżysera (ang. The Assistant Producer)
„Że gdy raz w Aleppo...” (ang. „That in Allepo Once...”)
Czas i zmierzch (ang. Time and Ebb)
Chwat (ang. A Dashing Fellow)
Zły dzień (ang. A Bad Day)
Zwiedzanie muzeum (ang. The Visit to the Museum)
Zajęty człowiek (ang. A Busy Man)
Spotkanie (ang. The Reunion)
Lebioda (ang. Orache)
Pełnia (ang. Perfection)
Igła admiralicji (ang. The Admirally Spire)
Pamięci L.I. Szygajewa (ang. In Memory of L.I. Shigaev)
Krąg (ang. The Circle)
Krasawica (ang. A Russian Beauty)
Nowina (ang. Breaking the News)
Ociężały dym (ang. Torpid Smoke)
Nabór (ang. Recruiting)
Kęs życia (ang. A Slice of Life)
Unicestwienie tyranów (ang. Tyrants Destroyed)
Lik (ang. Lik)
Wasilij Szyszkow (ang. Vasiliy Shishkov)
Pierwsza miłość (ang. First Love)
Sceny z życia podwójnego potwora (ang. Scenes from the Life of a Double Monster)
Lance (ang. Lance)
Cios skrzydła (ang. Wingstroke)
Bogowie (ang. Gods)
Smok (ang. The Dragon)
Wigilia (ang. Christmas)
List, który nigdy nie dotarł do Rosji (ang. A Letter That Never Reached Russia)
Bójka (ang. The Fight)
Zgroza (ang. Terror)
Pasażer (ang. The Passenger)
Dzwonek (ang. The Doorbell)
Sprawa honoru (ang. An Affair of Honor)
Wigilijne opowiadanie (ang. The Christmas Story)
Wielkanocny deszcz (ang. Easter Rain)
Biografie
1951 - Conclusive Evidence - pierwsza wersja autobiografii Nabokova
1954 - Tamte brzegi (ros. Другие берега) - poprawiona wersja autobiografii Nabokova w języku rosyjskim i później przetłumaczona przez Nabokova i jego żonę na język angielski pt. Pamięci, przemów; polskie tłumaczenie Eugenia Siemaszkiewicz
1967 - Pamięci, przemów (ang. Speak, Memory) - ostateczna wersja autobiografii w języku angielskim; polskie tłumaczenie Anna Kołyszko i opatrzone posłowiem Leszka Engelkinga
Publicystyka
1980 - Wykłady o literaturze (ang. Lectures on Literature) - polskie tłumaczenie Zbigniew Batko
1981 - Wykłady o literaturze rosyjskiej (ang. Lectures on Russian Literature) - polskie tłumaczenie Zbigniew Batko
1983 - Wykłady o Don Kichocie (ang. Lectures on Don Quichote) - polskie tłumaczenie Jolanta Kozak


== Ekranizacje ==


== Przypisy ==


== Bibliografia ==
Źródła w języku angielskim
Biografia Nabokova na portalu Russia-InfoCentre (ang.). [dostęp 23.04.2014].
Biografia Nabokova na portalu Russiapedia (ang.). [dostęp 23.04.2014].
Biografia Nabokova w Encyclopædia Britannica (ang.). [dostęp 23.04.2014].
Źródła w języku rosyjskim
Biografia Nabokova na portalu Krugoswiet (ros.). [dostęp 23.04.2014].
Biografia Nabokova na portalu Chronos (ros.). [dostęp 23.04.2014].


== Linki zewnętrzne ==
Vladimir Nabokov. Życie i twórczość – polska strona o V. Nabokovie
Zembla – największy zbiór informacji o V. Nabokovie, w większości po ang., zawiera m.in. wybór artykułów na temat pisarza (autorami są literaturoznawcy z nabokologicznej światowej czołówki)
Archives of NABOKV-L@LISTSERV.UCSB.EDU – archiwum anglojęzycznej grupy dyskusyjnej poświęconej twórczości V. Nabokova
Краткая биография Владимира Владимировича Набокова.


== Uwagi ==Vince Neil, właśc. Vincent Neil Wharton (ur. 8 lutego 1961 w Hollywood, Kalifornia) – wokalista amerykańskiego glammetalowego zespołu Mötley Crüe. Po odejściu ze swojej poprzedniej grupy Rock Candy, dołączył do zespołu w 1981 roku.
W 1983, Mötley Crüe nagrało album Shout at the Devil. Ogromny sukces płyty ustanowił zespół jako jedno z największych wydarzeń lat 80. Po wspólnej trasie koncertowej z Ozzym Osbournem, Neil spowodował wypadek samochodowy jadąc po pijanemu Jednym z pasażerów, który zmarł, był Razzle (Nicholas Dingley), perkusista zespołu Hanoi Rocks.
Vince opuścił Mötley Crüe w 1992 roku i rozpoczął karierę solową. Nie wiadomo do końca czy odszedł sam czy został wyrzucony.
Razem ze Steve'em Stevensem (dawniej w grupie Billy'ego Idola), Dave'em Marshallem, Robbiem Crane'em (ex-Ratt) i Vikkim Foxxem, Vince utworzył Vince Neil Band i rozpoczął solową karierę.
Powrócił jednak do Mötley Crüe w 1997 roku i pozostaje w zespole do dziś.
W 2002 roku Vince brał udział w reality show The Surreal Life. Wystąpił w pierwszym sezonie programu.
W 2006 roku piosenkarz został sklasyfikowany na 33. miejscu listy 100 najlepszych wokalistów wszech czasów według Hit Parader. Z kolei w 2009 roku został sklasyfikowany na 36. miejscu listy 50 najlepszych heavymetalowych frontmanów wszech czasów według Roadrunner Records.


== Dyskografia ==
 Z Motley Crue:
Too Fast for Love (1981)
Shout at the Devil (1983)
Theatre of Pain (1985)
Girls, Girls, Girls (1987)
Dr. Feelgood (1989)
Decade of Decadence (1991)
Generation Swine (1997)
Greatest Hits (1998)
Supersonic and Demonic Relics (1999)
Live - Entertainment or Death (1999)
New Tattoo (2000)
Millennium Collection (2003)
Music to Crash Your Car to Vol. 1 (2003)
Music to Crash Your Car to Vol. 2 (2004)
Red, White & Crue (2005)
Saints of Los Angeles (2008)
Albumy solowe:
Exposed (1993)
Carved in Stone (1995)
Live One Night Only (2003)
Tattoos & Tequila (2010)
Single solowe:
You're Invited (But Your Friend Can't Come) (1992)
Sister of Pain (1993)
Can't Change Me (1993)
Promise Me (2005)


== Filmografia ==
Metal: A Headbanger's Journey (2005, film dokumentalny, reżyseria: Sam Dunn, Scot McFayden)


== Przypisy ==Vincent Kennedy McMahon (ur. 24 sierpnia 1945) – amerykański promotor wrestlingu, były właściciel federacji World Wrestling Entertainment, zapaśnik, były komentator sportowy i producent filmowy. W 2008 został wprowadzony do hollywoodzkiej alei gwiazd – Walk of Fame.
Były prezes zarządu World Wrestling Entertainment, Inc. (WWE). Występował w Monday Night Raw oraz WWE SmackDown!. Z funkcji ustąpił 18 lipca 2011. Jego miejsce zajął zięć Paul Triple H Lévesque. W rzeczywistości nadal jest prezesem WWE.
Jego majątek szacowany jest na ok 1,2 mld dolarów.


== Osiągnięcia ==
ECW World Championship
WWF Championship
Royal Rumble (1999)
WWF USWA


== Przypisy ==Viggo Peter Mortensen Jr. (ur. 20 października 1958 w Nowym Jorku) – amerykański aktor teatralny i filmowy pochodzenia duńskiego, a także poeta, fotograf i malarz.


== Kariera ==
Po kilku latach doświadczeń teatralnych, w 1985 rozpoczął karierę filmową rolą farmera ze wspólnoty amiszów w Świadku Petera Weira.
Najbardziej znany jest z roli Aragorna w trzyczęściowej ekranizacji Władcy Pierścieni w reżyserii Petera Jacksona. Po czterech dniach zdjęć zastąpił wybranego wcześniej do tej roli Stuarta Townsenda, a przyjął ją tylko dzięki entuzjazmowi syna dla powieści Tolkiena. Część zarobionych za film pieniędzy przeznaczył na utworzenie wydawnictwa Perceval Press (nazwanego od imienia jednego z rycerzy Króla Artura), publikującego prace awangardowych artystów.


== Życie prywatne ==
Ma syna Henry’ego Blake’a ze związku z byłą żoną Christene „Exene” Cervenką.


== Wybrana filmografia ==
2011: Niebezpieczna metoda (A Dangerous Method) jako Zygmunt Freud
2009: Droga (The Road) jako Ojciec
2008: Good jako Halder
2008: Appaloosa jako Everett Hitch
2007: Wschodnie obietnice (Eastern Promises) jako Nikolai Luzhin
2006: Kapitan Alatriste (Alatriste) jako Kapitan Alatriste
2005: Historia przemocy (A History of Violence) jako Tom Stall/Joey Cusack
2004: Hidalgo – ocean ognia (Hidalgo) jako Frank T. Hopkins
2003: Władca Pierścieni: Powrót króla (The Lord of the Rings: The Return of the King) jako Aragorn
2002: Władca Pierścieni: Dwie wieże (The Lord of the Rings: The Two Towers) jako Aragorn
2001: Władca Pierścieni: Drużyna Pierścienia (The Lord of the Rings: The Fellowship of the Ring) jako Aragorn
2000: 28 dni (28 Days) jako Eddie Boone
1999: Spacer po księżycu (A Walk on the Moon) jako Walker Jerome
1998: Psychol (Psycho) jako Sam Loomis
1998: Morderstwo doskonałe (A Perfect Murder) jako David Shaw
1997: G.I. Jane jako sierżant John Urgayle
1997: Znikający punkt (Vanishing Point) jako Jimmy Kowalski
1997: La Pistola de mi Hermano jako Juanito
1996: Tunel (Daylight) jako Roy Nord
1996: Portret damy (The Portrait of a Lady) jako Caspar Goodwood
1996: Biały aligator (Albino Alligator) jako Guy Foucard
1995: Armia Boga (The Prophecy) jako Lucyfer
1995: Karmazynowy przypływ (Crimson Tide) jako Porucznik Peter (Weps) Ince
1993: Życie Carlita (Carlito’s Way) jako Lalin
1993: Amerykański łowca (The Young Americans) jako Frazer
1993: Amerykański Yakuza (American Yakuza) jako Nick Davis/David Brandt
1993: Rubin z Kairu (Ruby Cairo) jako Johnny Faro
1993: Ewangelia według Harry'ego (The Gospel According to Harry) jako Wes
1991: Indiański biegacz (The Indian Runner) jako Frank Roberts
1990: Młode strzelby II (Young Guns II) jako John W. Poe
1990: Teksańska masakra piłą mechaniczną III (Leatherface: The Texas Chainsaw Massacre III) jako Tex
1985: Świadek (Witness) jako Moses Hochleitner


== Linki zewnętrzne ==
Viggo Mortensen w bazie Internet Movie Database (IMDb) (ang.)
Viggo Mortensen w bazie stopklatka.pl
Viggo Mortensen w bazie filmweb.pl
Viggo Mortensen w bazie Notable Names Database (ang.)
Perceval Press Strona wydawnictwa Mortensena (ang.)
www.brego.net/viggo/ Informacje nt. działalności artystycznej i politycznej Mortensena (ang.)Victor John Mature (ur. 29 stycznia 1913 w Louisville w stanie Kentucky, zm. 4 sierpnia 1999 w Rancho Santa Fe, w stanie Kalifornia) – amerykański aktor filmowy.


== Filmografia ==
1939: Córka gospodyni (The Housekeeper's Daughter) jako Lefty
1940: Captain Caution jako Dan Marvin
1940: Milion lat przed naszą erą (One Million B.C.) jako Tumak
1940: No, No, Nanette jako William Trainor
1941: I Wake Up Screaming jako Frankie Christopher
1941: Kasyno w Szanghaju (The Shanghai Gesture) jako dr Omar
1942: Footlight Serenade jako Tommy Lundy
1942: My Gal Sal jako Paul Dresser
1942: Seven Days' Leave jako Johnny Grey
1942: Song of the Islands jako Jeff Harper
1943: Show Business at War
1946: Miasto bezprawia (My Darling Clementine) jako doktor John "Doc" Holliday
1947: Moss Rose jako Michael Drego
1947: Pocałunek śmierci (Kiss of Death) jako Nick Bianco
1948: Krzyk miasta (Cry of the City) jako por. Candella
1948: Fury at Furnace Creek jako Cash Blackwell/Tex Cameron
1949: Red, Hot and Blue jako Danny James
1949: Easy Living jako Pete Wilson
1949: Samson i Dalila (Samson and Delilah) jako Samson
1950: Wabash Avenue jako Andy Clark
1950: Stella jako Jeff DeMarco
1950: Gambling House jako Marc Fury
1952: The Las Vegas Story jako porucznik Dave Andrews
1952: Something for the Birds jako Steve Bennett
1952: Million Dollar Mermaid jako James Sullivan
1952: Androkles i lew (Androcles and the Lion) jako kapitan
1953: The Glory Brigade jako porucznik Sam Pryor
1953: Pocałunek i deszcz (Affair with a Stranger) jako Bill Blakeley
1953: Tunika (The Robe) jako Demetriusz
1954: The Veils of Bagdad jako Antar
1954: Niebezpieczna misja (Dangerous Mission) jako Matt Hallett
1954: Demetriusz i gladiatorzy (Demetrius and the Gladiators) jako Demetriusz
1954: Egipcjanin Sinuhe (The Egyptian) jako Horemheb
1954: Zdrada (Betrayed) jako 'Scarf'
1955: Wódz Szalony Koń (Chief Crazy Horse) jako Szalony Koń
1955: The Last Frontier jako Jed Cooper
1955: Krwawa sobota (Violent Saturday) jako Shelley Martin
1956: Zarak jako Zarak Khan
1956: Safari jako Ken Duffield
1956: The Sharkfighters jako komandor porucznik Ben Staves
1957: Interpol jako Charles Sturgis
1957: Daleki transport (The Long Haul) jako Harry Miller
1957: China Doll jako kpt. Cliff Brandon
1958: No Time to Die jako sierżant David H. Thatcher
1958: Escort West jako Ben
1959: Cyrk wielki (The Big Circus) jako Henry Jasper "Hank" Whirling
1959: Timbuktu jako Mike Conway
1959: Hannibal jako Hannibal
1959: The Bandit of Zhobe jako Kasim Khan
1962: Tatarzy (I Tartari) jako Oleg
1966: Polowanie na lisa (Caccia alla volpe) jako Tony Powell
1968: Głowa (Head) jako wielki zwycięzca
1972: Mali krętacze i niańki (Every Little Crook and Nanny) jako Ganucci
1976: Won Ton Ton - pies, który ocalił Hollywood (Won Ton Ton, the Dog Who Saved Hollywood) jako Nick
1977: M*A*S*H jako dr John "Doc" Holliday
1979: Siła ognia (Firepower) jako Harold Everett
1984: Samson i Dalila (Samson and Delilah) jako Manoach


== Wyróżnienia ==
Posiada swoją gwiazdę na Hollywoodzkiej Alei Gwiazd.


== Bibliografia ==
Victor Mature w bazie filmweb.pl
Victor Mature w bazie Internet Movie Database (IMDb) (ang.)
Victor Mature w bazie Notable Names Database (ang.)
Victor Mature w Internetowej Bazie Filmowej (fdb.pl)Strefa mroku – amerykański horror, będący kinową wersją serialu telewizyjnego z lat 50. o tym samym tytule. Składa się z czterech historii opowiedzianych przez różnych reżyserów.


== Prolog ==
Film zaczyna się od chwili, kiedy kierowca i jego pasażer jadą samochodem bardzo późną porą. Razem śpiewają cover Midnight Special grupy Creedence Clearwater Revival granej na kasecie, która nagle się psuje. Para między sobą gra w odgadywanie piosenek przewodnich z seriali, potem rozmowa schodzi na temat tego, co ich straszy. Następnie zaczynają dyskutować na temat swoich ulubionych odcinków z serialu Strefa mroku. Wtedy pasażer pyta kierowcy: Czy chcesz zobaczyć coś naprawdę przerażającego?. Kierowca ma wątpliwości, ale po pewnym czasie zbacza z drogi, jego przyjaciel oddala się i odwraca się, wtedy kierowca widzi a kiedy pojawia się przodem do niego, widzi demonicznego, rozpadającego się potwora, który go atakuje. Scena kończy się wewnątrz samochodu.
Występują
Albert Brooks – kierowca
Dan Aykroyd – pasażer


== Nowela pierwsza ==
Pierwsza i jedyna oryginalna nowela tego filmu została wyreżyserowana przez Johna Landisa. Jest bardzo luźno oparta na odcinkach z serialu A Quality of Mercy i Deaths-Head Revisited. Bohaterem jest Bill Connor – malkontent, który mówi bez owijania w bawełnę. Staje się zgorzkniały, kiedy nie otrzymuje awansu w pracy. Idzie do baru razem ze znajomymi. Po wypiciu dużej ilości alkoholu, zaczyna mówić krzywdzące i rasistowskie uwagi dotyczące Murzynów, Azjatów i Żydów, co zwraca uwagę grupy czarnoskórych, którzy czuja się urażeni. Kiedy Bill bardzo wściekły wychodzi z baru, zauważa, że nie znajduje się na parkingu, tylko w okupowanej Francji podczas II wojny światowej. Wtedy spotyka patrol SS-manów, którzy dostrzegają w nim Żyda. Po pościgu przez całe miasto, Bill przenosi się w czasie do lat 50. na południu USA, gdzie członkowie Ku-Klux-Klanu widzą w nim Murzyna i próbują go zlinczować. Bill jest wystraszony i próbuje wyjaśnić, że jest biały. Podczas próby ucieczki znów przenosi się w czasie, do okresu wojny wietnamskiej, gdzie pojawia się w zaroślach i spotkawszy amerykańskich żołnierzy zostaje przez nich ostrzelany. Wybuch granatu rzuconego przez żołnierzy znowu przenosi go do Vichy, gdzie zostaje schwytany przez nazistów i trafia do pociągu wraz z innymi Żydami, bez szans na ratunek ani na odkupienie. Daremnie próbuje zwrócić uwagę wychodzących z baru kumpli; pociąg oddala się i jedzie prawdopodobnie do obozu koncentracyjnego lub obozu śmierci.
Podczas realizacji tej noweli doszło na planie do tragedii: troje aktorów zginęło w katastrofie śmigłowca.
Występują


== Nowela druga ==
Nowelę drugą nakręcił Steven Spielberg i jest ona remakiem odcinka Kick the can. Pan Bloom właśnie przeniósł się do domu spokojnej starości w Sunnyvale. Po przyjeździe, jest życzliwy i uśmiechnięty, gdy słyszy innych starszych ludzi, którzy przeżyli radość swojego życia, których doświadczyli jako młodzi ludzie. Pan Bloom sugeruje im, że choć są starzy to nie znaczy, że nie mogą już cieszyć się życiem, i że czucie się młodym nie musi iść w parze z wiekiem. Później im mówi, że późno w nocy obudzi ich i zagrają w kopnij puszkę. Wszyscy się zgadzają z wyjątkiem zgorzkniałego i sceptycznego Leo Conroya, którzy twierdzi, że to niemożliwe, by nadal być aktywnym fizycznie i bawić się tak jak dzieci. Tej nocy pan Bloom zabiera wszystkich chętnych i wyjaśnia zasady gry. Wtedy wszyscy zmieniają się w siebie jako dzieci. Mimo, że znów cieszą się młodością widzą też, że przynosi to nie tylko dobre, ale i złe momenty. Nowela kończy się, gdy Bloom opuszcza dom starców i Conroy radośnie kopię puszkę po podwórzu odkrywając, że bycie młodym duchem jest bardzo ważne.
Występują


== Nowela trzecia ==
Trzecia nowela to wariacja lub sequel odcinka It's Good Life i nakręcił ją Joe Dante. Helen Foley jest dobroduszną, młodą nauczycielką, która szuka nowej pracy. Podczas wizyty w barze, widzi jak kilkuletni chłopiec zaczepiany przez grupę pijaków "przypadkowo" wyłącza telewizor. Wkrótce po tym, Helen wychodzi. Nie zważając na nic, na parkingu wsiada w samochód i jedzie tyłem do chłopca, niszcząc jego rower. Helen proponuje chłopcu, Anthony'emu, podwiezienie do domu. Tak trafiają do domu Anthony'ego, który jest dużą wiejską posiadłością. Kiedy Helen trafia na miejsce, poznaje jego rodzinę wujka Walt i jego siostrę Helen. Zauważa, że rodzina wygląda na zastraszoną, ale ignoruje to. Anthony oprowadza ją po swoim domu, wliczając w to pokój siostry; Anthony mówi Helen, że ona ma "inną" siostrę, która miała wypadek. Kiedy rodzina je obiad Helen zauważa, że składa się on z ulubionych posiłków Anthony’ego: głownie fast foodu, łącznie z burgerem z masłem orzechowym. Podczas obiadu Ethel krzyczy na Anthony'ego i jej talerz bez powodu rozbija się o ziemię. Po spełnieniu obietnicy o podwiezieniu Anthony'ego, Helen próbuje wyjść; wtedy zauważa, że Anthony posiada nadprzyrodzone moce, dzięki którym może robić wszystko, na co ma ochotę, jak chociażby zniknięcie ludzi i pojawianie się postaci z kreskówek. Helen prosi o wyjście, ale Anthony nalega by zobaczyła „sztuczkę” wujka Walta. Walt nie jest pewne co znajduje się w kapeluszu, który dostaje od dziecka i niechętnie wyjmuje białego królika. Rodzina odczuwa ulgę i klaszcze, ale potem królik zmienia się w demonicznego królika na chwilę przed zniknięciem. Obecni ludzie informują ją, że nie są prawdziwą rodziną, i że kupili ten dom pod warunkiem Anthony'ego, że będą jego rodzicami. Wyjaśniają jej, że nie mogą odejść. Helen znajduje notatkę na podłodze napisaną przez prawdziwego członka rodziny z treścią: Pomóż NAM! Anthony jest potworem. Po krótkim śledztwie okazuje się, że notatkę napisała Ethel i Anthony używając swoich mocy, umieszcza Ethel w telewizorze, gdzie zostaje zabita przez postać rysunkową wyglądającą jak smok. Potem rodzina „wybucha gniewem” na Anthony’ego i ten doprowadza do zniknięcia ich i domu, a on i Helen stają się otoczeni przez otchłań. Helen obiecuje zostać przyjaciółką Anthony’ego pod warunkiem, że nie będzie nadużywał swoich mocy.
Występują
Kathleen Quinlan – Helen Foley
Jeremy Licht – Anthony
Kevin McCarthy – wujek Walt
Patricia Barry – matka
William Schallert – ojciec
Nancy Cartwright – Ethel
Dick Miller – Walter Paisley
Cherie Currie – Sara
Bill Mumy – Tim
Jeffrey Bannister – Charlie


== Nowela czwarta ==
Nowela czwarta i ostatnia jest remakiem odcinka Nightmare at 20,000 Feet i wyreżyserował go George Miller. John Valentine jest nerwowym i zestresowanym pasażerem linii lotniczych, autorem książki z informatyki, bojącym się latać. Wszystko zaczyna się od momentu, kiedy stewardesy próbują wyciągnąć Johna z toalety, który odświeża się po ataku paniki. Kiedy Valentine zajmuje swoje miejsce, zauważa gremlina na skrzydle lecącego samolotu i zaczyna panikować…
Występują

John Lithgow – John Valentine
Abbe Lane – starsza stewardesa
Donna Dixon – młodsza stewardesa
Larry Cedar – gremlin


== Nagrody i nominacje ==
Nagrody Saturn 1983
Najlepszy aktor drugoplanowy – John Lithgow
Najlepszy horror (nominacja)
Najlepszy aktor drugoplanowy – Scatman Crothers (nominacja)


== Linki zewnętrzne ==
Plakat
Strefa mroku w bazie Internet Movie Database (IMDb) (ang.)
Strefa mroku w bazie filmweb.pl
Strefa mroku w bazie stopklatka.plVera Miles, właśc. Vera June Ralston (ur. 23 sierpnia 1929 w Boise City w Oklahomie, USA) – amerykańska aktorka.
W 1948 roku zajęła trzecie miejsce w wyborach Miss Ameryki.
Jest najbardziej znana z ról w filmach: Poszukiwacze (The Searchers, 1956) w reżyserii Johna Forda, Psychoza (Psycho, 1960) Alfreda Hitchcocka, Człowiek, który zabił Liberty Valance'a (The Man Who Shot Liberty Valance, 1962), za który wspólnie z ekipą filmową odebrała w 1963 nagrodę Bronze Wrangler podczas Western Heritage Awards, Psychoza 2 (Psycho II, 1983) Richarda Franklina. Posiada swoją gwiazdę na Hollywood Walk of Fame.
W latach 1948-1954 była żoną Boba Milesa. Od 1954 do 1959 roku jej mężem był Gordon Scott, odtwórca roli Tarzana w pięciu hollywoodzkich filmach o jego przygodach. W 1960 roku poślubiła aktora, reżysera i producenta filmowego Keitha Larsena, lecz rozwiodła się z nim jedenaście lat później.


== Bibliografia ==
Vera Miles. T. 1: Kolekcja Alfred Hitchcock Przedstawia. Poznań: Oxford Educational Sp. z o.o., kwiecień 2009, s. 18. ISBN 978-83-252-0462-4.


== Linki zewnętrzne ==
Vera Miles w bazie Internet Movie Database (IMDb) (ang.)
Vera Miles w bazie filmweb.plVaughn Monroe (ur. 7 października 1911, zm. 21 maja 1973) – amerykański piosenkarz i trębacz.


== Wyróżnienia ==
Posiada dwie gwiazdy na Hollywoodzkiej Alei Gwiazd.


== Bibliografia ==
Vaughn Monroe w bazie filmweb.pl
Vaughn Monroe w bazie Internet Movie Database (IMDb) (ang.)
http://projects.latimes.com/hollywood/star-walk/vaughn-monroe/Vanessa Joy Minnillo (ur. 9 listopada 1980 roku w Clark Air Base) – amerykańska prezenterka telewizyjna. Prowadzi program w stacji MTV – Total Request Live. W 1998 roku wygrała konkurs Miss Teen USA. Zagrała również w filmie Totalny kataklizm' jako Amy oraz w jednym z odcinków serialu CSI: Kryminalne zagadki Nowego Jorku (wspólnie m.in. z La-La Vazquez).


== Biografia ==
Vanessa Joy Minnillo urodziła się w Clark Air Base, Filipiny. Jest córką Vincenta Minnillo i Helen Berecero. Aktorka spotykała się (od 2006 roku) z byłym mężem Jessiki Simpson – Nickiem Lacheyem, za którego wyszła za mąż w 2011 roku w posiadłości Richarda Bransona.
Została twarzą marki "Bongo".Van Morrison, właśc. George Ivan Morrison (ur. 31 sierpnia 1945 w Belfaście) − północnoirlandzki kompozytor, piosenkarz rockowy, multiinstrumentalista i poeta. Oficer Orderu Imperium Brytyjskiego.
Van Morrison jest przedstawicielem licznych gatunków i stylów muzyki rockowej, takich jak rhythm and blues, rock and roll, brytyjska inwazja, muzyka celtycka, psychodeliczny rock, chrześcijański rock, jazz-rock i jazz − większości jego piosenek najbliżej jednak do białego soula i folku.


== Biografia ==
Pierwszą gitarę otrzymał od ojca w wieku 11 lat. Dwa lata później założył swój pierwszy zespół The Sputniks. Nieprzyjęty do innego zespołu z powodu braku zapotrzebowania na gitarzystę namówił ojca do kupna saksofonu i nauczył się na nim grać. Potem były różne zespoły o zmieniających się nazwach, m.in. Deanie Sands & Javelins, następnie Monarchs. Z tą ostatnią grupą udał się w tournée po Europie gdy miał 17 lat. W latach 1964-1966 występował w popularnym zespole Them. Od tego momentu zaczęla się jego wielka kariera. W dzieciństwie uczęszczał ze swoją matką Violet na zebrania Świadków Jehowy do Sali Królestwa, dlatego też jeden z jego utworów z roku 1978 na płycie Wavelength nosi tytuł Kingdom Hall (Sala Królestwa).
W początkach swej kariery czerpał inspirację z takich artystów jak Bob Dylan i Ray Charles, lecz wkrótce wytworzył swój własny, niepowtarzalny styl. Jego twórczość przejawia podobieństwa do działalności współczesnych bardów, jak Bob Dylan czy Leonard Cohen. W swoim muzycznym repertuarze miał wiersze swojego autorstwa i poetyckie piosenki. Gra na gitarze akustycznej, instrumentach klawiszowych, saksofonie, harmonijce ustnej i perkusji.
Do największych przebojów Vana Morisona należą "Here Comes the Night", "Gloria" (oba z grupą Them), "Moondance", "Brown Eyed Girl", "Domino", "Wild Night", "Wavelength".
Powszechnie zaliczany obok Boba Dylana i Jima Morrisona do największych poetów rockowych. Wywarł wielki wpływ na całe pokolenia muzyków rockowych. Uznawany za jednego z najbardziej znaczących muzyków naszych czasów. Wysoko notowany na listach największych twórców i wykonawców muzyki rockowej XX wieku.
W 1993 roku Van Morrison został wprowadzony do Rock and Roll Hall of Fame.
25 maja 2001 i 22 listopada 2005 odbyły się koncerty Vana w Sali Kongresowej w Warszawie.


== Dyskografia ==
Blowin' Your Mind! (1967)
Astral Weeks (1968)
Moondance (1970)
His Band and the Street Choir (1970)
Tupelo Honey (1971)
Saint Dominic's Preview (1972)
Hard Nose the Highway (1973)
It's Too Late to Stop Now (1974)
Veedon Fleece (1974)
A Period of Transition (1977)
Wavelength (1978)
Into the Music (1979)
Common One (1980)
Beautiful Vision (1982)
Inarticulate Speech of the Heart (1983)
A Sense of Wonder (1985)
Live at the Grand Opera House Belfast (1985)
No Guru, No Method, No Teacher (1986)
Poetic Champions Compose (1987)
Irish Heartbeat (1988)
Avalon Sunset (1989)
The Best of Van Morrison (1990)
Enlightenment (1990)
Hymns to the Silence (1991)
The Best of Van Morrison Volume Two (1993)
Too Long in Exile (1993)
A Night in San Francisco (1994)
Days Like This (1995)
How Long Has This Been Going On (1996)
Tell Me Something − The Songs of Mose Allison (1996)
The Healing Game (1997)
The Philosopher's Stone (1998)
Back on Top (1999)
The Skiffle Sessions − Live in Belfast 1999 (2000)
You Win Again − With Linda Gail Lewis (2000)
Down the Road (2002)
What's Wrong with This Picture? (2003)
Magic Time (2005)
Pay the Devil (2006)
Van Morrison at the Movies − Soundtrack Hits (2007)
The Best of Van Morrison Volume 3 (2007)
Still On Top − The Greatest Hits (2007)
Keep It Simple (2008)
Astral Weeks Live At the Hollywood Bowl (2009)
Born to Sing: No Plan B (2012)


== Przypisy ==


== Linki zewnętrzne ==
Oficjalna strona artysty (ang.)
Van Morrison w bazie filmweb.plVivien Leigh (ur. 5 listopada 1913 w Dardżyling, zm. 8 lipca 1967 w Londynie) – brytyjska aktorka teatralna i filmowa, dwukrotna laureatka Oscara dla najlepszej aktorki pierwszoplanowej za kreacje Scarlett O'Hary w Przeminęło z wiatrem (1939) i Blanche DuBois w filmowej adaptacji Tramwaju zwanego pożądaniem (1951), rolę, w którą wcielała się także na deskach londyńskiego West Endu. Otrzymała również nagrodę Tony za udział w broadwayowskiej wersji Towarzysza.
Po ukończeniu edukacji w szkole teatralnej Leigh zagrała niewielkie role w czterech filmach z 1935 roku. Już dwa lata później zagrała główną postać żeńską w Wyspie w płomieniach (1937). Ceniono ją za ponadprzeciętną urodę, przez co sama Leigh uważała, że jej zdolności aktorskie nie są odpowiednio doceniane. Pomimo sławy i popularności zdobytych dzięki filmom, była przede wszystkim aktorką teatralną. W trakcie 30-letniej kariery zagrała w licznych i różnorodnych rolach: od bohaterek komedii Noëla Cowarda i George'a Bernarda Shawa do klasycznych, szekspirowskich heroin takich jak Ofelia, Kleopatra, Julia czy Lady Makbet. Pod koniec życia wcielała się w postacie charakterystyczne w kilku filmach.
Leigh często współpracowała ze swoim drugim mężem, Laurence'em Olivierem, którego żoną była od 1940 do 1960 roku. Razem występowali w wielu filmach i przedstawieniach teatralnych, których reżyserem był często sam Olivier. Przez większość dorosłego życia cierpiała na cyklofrenię. Zyskała reputację osoby, z którą trudno się współpracuje, wskutek czego w jej karierze zdarzały się okresy zastoju. Od połowy lat 40. XX wieku doznawała powtarzających się napadów przewlekłej gruźlicy, która ostatecznie przyczyniła się do jej śmierci w wieku 53 lat. W 1999 roku Amerykański Instytut Filmowy uznał ją za szesnastą najlepszą aktorkę w historii kinematografii amerykańskiej.


== Wczesne lata i debiut aktorski ==
Urodziła się jako Vivian Mary Hartley w kampusie St. Paul's School w Dardżyling, leżącym wówczas w Indiach Brytyjskich. Była jedynym dzieckiem angielskiego oficera Ernesta Hartleya, służącego w Kawalerii Indyjskiej, i jego żony, Gertrude Mary Frances (z domu Yackjee; 1888–1972), głęboko wierzącej katoliczki, mającej irlandzkie i armeńskie korzenie. Rodzice Leigh pobrali się w 1912 roku w londyńskiej dzielnicy Kensington.
W 1917 roku Ernesta Hartleya przeniesiono do Bangalore, podczas gdy Gertrude i Vivian zamieszkały w Utakamand. Młoda Vivian zadebiutowała jako aktorka w wieku trzech lat, recytując rymowankę „Little Bo Peep” dla amatorskiego koła teatralnego, do którego należała jej matka. Gertrude Hartley zaszczepiła w córce szacunek do literatury, zaznajamiając ją z dziełami Hansa Christiana Andersena, Lewisa Carrolla i Rudyarda Kiplinga, mitologią grecką i folklorem Indii. W wieku sześciu lat Vivian Hartley została wysłana przez matkę do katolickiej szkoły z internatem dla dziewcząt Convent of the Sacred Heart (obecnie funkcjonującym pod nazwą Woldingham School) w Roehampton, w południowo-zachodniej części Londynu. To tam jedną z jej przyjaciółek została przyszła aktorka, o dwa lata od niej starsza Maureen O'Sullivan, której wyjawiła swoje pragnienie zostania „wielką aktorką” w przyszłości. Ojciec Vivian wypisał ją z tej szkoły, a następnie rodzina Hartleyów wyruszyła w podróż po Europie. Swoją edukację Vivian kontynuowała w szkołach w państwach, w których aktualnie przebywała jej rodzina. W 1931 roku Hartleyowie powrócili do Wielkiej Brytanii. Po seansie filmu z udziałem O'Sullivan oświadczyła rodzicom zamiar zostania aktorką. Ojciec zapisał ją do Royal Academy of Dramatic Art (RADA) w Londynie.
W 1931 roku Vivian Hartley poznała Herberta Leigh Holmana, znanego jako Leigh Holman, starszego od niej o trzynaście lat adwokata. Pomimo jego niechęci wobec „ludzi teatru”, pobrali się 20 grudnia 1932 roku. Przerwała studia na RADA. 12 października 1933 roku w Londynie wydała na świat córkę Suzanne, późniejszą żonę Robina Farringtona, któremu urodziła trójkę dzieci.


== Początki kariery ==
Przyjaciele Leigh zachęcili ją do przyjęcia epizodycznej roli w filmie Things Are Looking Up, który był jej debiutem na dużym ekranie. Wynajęła agenta, Johna Gliddona, który uważał, że imię i nazwisko „Vivian Holman” nie jest odpowiednie dla aktorki. Po odrzuceniu jego propozycji, „April Morn”, przyjęła „Vivien Leigh” jako swój pseudonim artystyczny, zapożyczając nazwisko od drugiego imienia męża i równocześnie zmieniając pisownię imienia z „a” na „e”. Gliddon polecił ją Alexanderowi Kordzie, lecz ten uznał, że Leigh nie posiada potencjału do grania w filmach. Tymczasem udało jej się wystąpić w sztuce Maska cnoty w 1935 roku, za którą zebrała niezwykle pochlebne recenzje, zaczęła udzielać wywiadów, a jej osoba stała się tematem artykułów prasowych. W jednej z nich reporter „Daily Express” dostrzegł „błyskawiczną zmianę na jej twarzy” – była to pierwsza publiczna wzmianka o jej nagłych zmianach w nastroju, które z czasem stało się cechą charakterystyczną Leigh. John Betjeman opisał ją jako „esencję angielskiej młodości”. Korda był widzem na premierowym spektaklu, szybko przyznał się do popełnienia błędu i podpisał z nią umowę na występy w jego filmach. Leigh kontynuowała występy w przedstawieniu, lecz gdy Korda przeniósł ją do większego teatru, aktorka nie była w stanie odpowiednio emitować głosu, by objąć liczniejszą widownię i wkrótce później sztukę zdjęto z afisza. Sama Leigh miała mieszane odczucia wobec nagle zdobytej sławy, uznania ze strony krytyków i związanej z tym presji, na którą nie była przygotowana.


== Poznanie Laurence'a Oliviera ==
Laurence Olivier widział Leigh w Masce cnoty i był pod wrażeniem jej występu. Niedługo później złożył jej gratulacje i zostali przyjaciółmi. Olivier i Leigh nawiązali romans na planie filmu Wyspa w płomieniach (1937), w którym zagrali parę kochanków. Olivier był wówczas mężem aktorki Jill Esmond. W tym okresie Leigh przeczytała napisaną przez Margaret Mitchell powieść Przeminęło z wiatrem i poleciła swojemu amerykańskiemu agentowi, by zaproponował jej kandydaturę Davidowi O. Selznickowi do obsadzenia roli Scarlett O'Hary w planowanej przez niego filmowej adaptacji. W jednym z wywiadów wyznała, że „widzi siebie w roli Scarlett O'Hary”; recenzentka filmowa C. A. Lejeune z „The Observer” wspominała po latach rozmowę z tego okresu, w którym Leigh wprawiła ją w zdumienie, oświadczając, że „Olivier nie zagra Rhetta Butlera, ale ja zagram Scarlett O'Harę. Uzbrój się w cierpliwość”.
Pomimo stosunkowo niewielkiego doświadczenia wybrano ją do zagrania roli Ofelii u boku Oliviera w Hamlecie wystawianym w duńskim Elsynorze. Olivier wspominał później o incydencie nagłej zmiany nastroju u Leigh w trakcie przygotowań przed rozpoczęciem inscenizacji. Bez żadnego powodu zaczęła krzyczeć na niego, potem nagle umilkła i utkwiła wzrok w przestrzeni. Sam spektakl obył się bez problemów. Następnego dnia zachowywała się normalnie i zupełnie nie pamiętała tego zajścia. Był to pierwszy raz, kiedy Olivier był świadkiem takiego zachowania z jej strony. Zamieszkali razem mimo tego, że ich małżonkowie odrzucili propozycje rozwodu. Ze względu na zasady moralne funkcjonujące w środowisku filmowym ich związek utrzymywano z dala od opinii publicznej. Leigh wystąpiła z Robertem Taylorem, Lionelem Barrymorem i Maureen O'Sullivan w zrealizowanym w brytyjskim oddziale hollywoodzkiej wytwórni Metro-Goldwyn-Mayer filmie pt. Jankes w Oksfordzie (1938), pierwszym obrazie w jej dorobku, który został zauważony w Stanach Zjednoczonych. W trakcie produkcji zyskała opinię nierozsądnej osoby, z którą trudno się współpracuje; Korda polecił jej agentowi ostrzec ją, że jej umowa może nie zostać przedłużona, jeśli aktorka nie poprawi swojego zachowania. Jej następnym filmem był Zaułek św. Marcina (1938) u boku Charlesa Laughtona i Rexa Harrisona.
Pomimo sukcesów osiąganych w Wielkiej Brytanii Olivier bezskutecznie próbował zaistnieć na amerykańskim przemyśle filmowym, gdzie wciąż pozostawał nieznany. Szansa na zmianę tej sytuacji nadarzyła się wraz z propozycją zagrania roli Heathcliffa w szykowanej przez Samuela Goldwyna produkcji Wichrowych wzgórz (1939). Olivier udał się do Hollywood, zostawiając Leigh w Londynie. Goldwyn i reżyser filmu, William Wyler, oferowali jej drugoplanową rolę Izabeli; lecz odmówiła, gdyż interesowała ją jedynie rola Katarzyny, którą otrzymała Merle Oberon.


== Przeminęło z wiatrem ==

W Hollywood trwało wówczas szeroko komentowane i nagłaśniane w mediach poszukiwanie odpowiedniej aktorki do roli Scarlett O'Hary w produkowanym przez Davida O. Selznicka dziele Przeminęło z wiatrem (1939). Amerykański agent Leigh był zarazem reprezentantem na Londyn agencji Myrona Selznicka, brata Davida. W lutym 1938 roku Leigh zapytała, czy mogłaby zagrać Scarlett O'Harę. Selznick, który w tym samym miesiącu obejrzał jej występy w Wyspie w płomieniach i Jankesie w Oksfordzie, uznał, że wypadła świetnie, lecz nie pasuje do roli O'Hary, gdyż była „zbyt brytyjska”. Leigh wybrała się do Los Angeles, aby być z Olivierem i osobiście spróbować przekonać Selznicka, że nadaje się do tej roli. Gdy Myron Selznick, który równocześnie był reprezentantem Oliviera, spotkał Leigh, poczuł, że aktorka posiadała niezbędne atrybuty, których poszukiwał jego brat. Według legendy, Myron Selznick przyprowadził Leigh i Oliviera na plan zdjęciowy, gdzie akurat kręcono scenę płonącej Atlanty, i przedstawił Leigh swojemu bratu, mówiąc: „Cześć, geniuszu! Poznaj swoją Scarlett O'Hara”. Następnego dnia Leigh przeczytała dla niego scenę i wzięła udział w zdjęciach próbnych. Następnie Selznick wysłał notatkę do swojej żony: „Ona [Leigh] jest czarnym koniem w tym wyścigu. Wygląda cholernie dobrze. Tylko dla twoich oczu: zostały jedynie Paulette Goddard, Jean Arthur, Joan Bennett i Vivien Leigh”. Reżyser obrazu, George Cukor, przyznał mu rację i pochwalił „niesamowite rozhukanie” u Leigh; wkrótce później potwierdzono jej angaż do roli Scarlett O'Hary.
Powstawanie zdjęć do filmu okazało się dla niej trudnym przeżyciem. Cukora szybko zwolniono, zastępując go Victorem Flemingiem, z którym często się spierała. Wraz z Olivią de Havilland potajemnie nocami i w weekendy spotykały się z Cukorem i prosiły go o porady w sprawie tego, jak mają odgrywać swoje role. Na planie zaprzyjaźniła się z odtwórcą roli Rhetta Butlera, Clarkiem Gable'em i jego żoną, Carole Lombard, a także Olivią de Havilland; jednakże kłóciła się z Anglikiem Lesliem Howardem, z którym musiała zagrać kilka emocjonalnych scen. Niekiedy wymagano od niej pracy przez siedem dni w tygodniu, często do późnych godzin nocnych, co potęgowało jej ból wywołany tęsknotą za pracującym w Nowym Jorku Olivierem. W rozmowie telefonicznej z nim wyznała: „Kotku, mój kotku! Jak ja nie znoszę grania w filmach! Nie cierpię, nie cierpię i nigdy więcej już nie zagram w żadnym filmie!”.
W wydanej w 2005 roku biografii Oliviera, Olivia de Havilland zaprzeczyła stawianym Leigh zarzutom o zachowania maniakalne podczas powstawania Przeminęło z wiatrem: „Vivien była nienagannie profesjonalna, nienagannie zdyscyplinowana na planie Przeminęło z wiatrem. Martwiły ją dwie rzeczy: dawanie z siebie wszystko w skrajnie wymagającej roli i rozstanie z Larrym [Olivierem], który przebywał w Nowym Jorku”.
Przeminęło z wiatrem przyniosło Leigh natychmiastową sławę i zainteresowanie; lecz często cytowano jej słowa: „nie jestem gwiazdą filmową – jestem aktorką. Bycie jedynie gwiazdą filmową to takie nieprawdziwe życie, dla sztucznych wartości i dla taniego rozgłosu. Aktorki przez długi czas mają co robić i zawsze są wspaniałe role do zagrania”. Film zdobył dziesięć nagród Amerykańskiej Akademii Filmowej, w tym dla najlepszej aktorki pierwszoplanowej dla Leigh, która wygrała też New York Film Critics Circle Award for Best Actress.


== Małżeństwo z Olivierem i wspólne projekty ==

W lutym 1940 roku Jill Esmond zgodziła się na rozwód z Olivierem, a Leigh Holman na rozwiązanie małżeństwa z Vivien Leigh, chociaż pozostali bliskimi przyjaciółmi aż do śmierci aktorki. Esmond przyznano opiekę na Tarquinem, jej synem z Olivierem. Holman otrzymał prawo do wychowania Suzanne, jego córki z Leigh. 31 sierpnia 1940 roku Olivier i Leigh pobrali się w Santa Barbara. Jedynymi osobami zaproszonymi na ceremonię byli świadkowie młodej pary: Katharine Hepburn i Garson Kanin. Leigh żywiła nadzieję na partnerowanie Olivierowi w reżyserowanym przez Alfreda Hitchcocka thrillerze Rebeka, w którym Olivier zagrał główną rolę. Wzięła udział w zdjęciach próbnych, ale Selznick (producent obrazu) i Cukor zgodnie stwierdzili, że „nie jest dość młoda i niewinna”.
Selznick zaobserwował również, że Leigh nie okazywała większego zainteresowania rolą, dopóki nie potwierdzono zaangażowania Oliviera, więc zamiast Leigh wybrał Joan Fontaine. Równocześnie nie zgodził się na jej występ w produkowanym przez M-G-M kostiumowym melodramacie Dumie i uprzedzeniu (1940), którego gwiazdą był Olivier; upragnioną przez nią rolę zagrała Greer Garson. Także w Pożegnalnym walcu (1940) dla M-G-M zagrać mieli Leigh i Olivier, lecz zamiast niego wystąpił znajdujący się wówczas w szczycie popularności Robert Taylor. Znalazła się na szczycie napisów początkowych, co potwierdzało jej status w Hollywood, a sam film spotkał się z życzliwym przyjęciem krytyków i cieszył się popularnością wśród widzów.
Wraz z Olivierem wystawiła na Broadwayu sztukę Romeo i Julia. Nowojorska prasa w swoich artykułach piętnowała cudzołożne początki związku Leigh i Oliviera, a także ich brak zaangażowania dla czynu wojennego w ojczystej Anglii. Recenzenci chłodno przyjęli tę inscenizację. Brooks Atkinson z „The New York Timesa” napisał: "chociaż panna Leigh i pan Olivier są pięknymi młodymi ludźmi, z trudem odgrywają swoje role”. Krytykowano głównie grę i reżyserię Oliviera, ale także Leigh zebrała słowa nagany. Bernard Grebanier dostrzegł „cienką jakość głosu panny Leigh”. Para zainwestowała niemal wszystkie oszczędności w to przedstawienie. Jego klęska miała dla nich także daleko idące konsekwencje finansowe.

Potem wystąpili wspólnie w melodramacie Lady Hamilton – Olivier jako Horacy Nelson, a Leigh jako Emma Hamilton. W neutralnych dotąd Stanach Zjednoczonych film ten był jednym z kilku produkcji mających na celu wzbudzenie probrytyjskiej sympatii wśród amerykańskiej widowni. Obraz zdobył popularność w USA; szczególny sukces osiągnął w Związku Radzieckim. Winston Churchill, dla którego film ten był jego ulubionym, zaaranżował nawet specjalny seans dla Franklina D. Roosevelta i kilku innych ludzi, a po jego zakończeniu powiedział: „panowie! Sądziłem, że ten film powinien was zainteresować, gdyż ukazuje wielkie wydarzenia, podobne do tych, które właśnie stały się waszym udziałem”. Olivierowie byli bliskimi przyjaciółmi Churchilla i byli jego gośćmi na kolacjach i innych spotkaniach towarzyskich aż do śmierci polityka. O Leigh powiedział tak: „na Boga! Ona jest śliczna”.
Małżeństwo wróciło następnie do Wielkiej Brytanii. W 1943 roku Leigh zaangażowała się w występy dla żołnierzy walczących w Afryce Północnej. Podczas trasy zachorowała na uporczywy kaszel i gorączkę. W 1944 roku zdiagnozowano u niej gruźlicę w lewym płucu, przez co spędziła kilka tygodni w szpitalu. W trakcie prac nad filmem Cezar i Kleopatra (1945) odkryła, że jest w ciąży, ale wkrótce później poroniła. W następstwie tego traumatycznego przeżycia zapadła w głęboką depresję. Było to pierwsze z jej wielu załamań nerwowych, które były objawem cyklofrenii, w której trakcie fizycznie i słownie zaatakowała Oliviera, po czym szlochając upadła na podłogę. Olivier zaczął wyczuwać objawy stale powtarzającej się sekwencji: kilku dni nadpobudliwości, następującego potem okresu depresji kończącego się gwałtownym załamaniem, po którym Leigh całkowicie go nie pamiętała, choć odczuwała skruchę i zażenowanie.
W 1946 roku Leigh czuła się na tyle dobrze, by wznowić karierę aktorską. Londyńska inscenizacja sztuki The Skin of Our Teeth autorstwa Thorntona Wildera odniosła sukces; jednakże filmy z jej odziałem z tego okresu, Cezar i Kleopatra oraz Anna Karenina (1948) poniosły klęski.

W 1947 roku Olivier otrzymał tytuł szlachecki z rąk króla Jerzego VI. W ten sposób towarzysząca mu podczas uroczystości w Pałacu Buckingham Leigh zyskała prawo do tytułu „Lady Olivier” (po rozwodzie zachowała ten przywilej i znano ją jako „Vivien, Lady Olivier”).
Około 1948 roku Olivier został członkiem zarządu Old Vic Theatre i wraz z Leigh wyruszył w półroczne tournée po Australii i Nowej Zelandii w celu zbierania funduszy. Olivier zagrał tytułową rolę w Ryszardzie III i z żoną wystąpił w The School for Scandal i The Skin of Our Teeth. Trasa odniosła spektakularny sukces i pomimo doskwierającej bezsenności, a także tygodniowej niedyspozycji spowodowanej chorobą (na scenie zastępowała ją dublerka), generalnie wykonywała nałożone na nią obowiązki; Olivier zauważył jej zdolność do „oczarowywania prasy”. Pozostali członkowie obsady wspominali później o kilku kłótniach między Leigh a Olivierem; najintensywniejsza miała miejsce w Christchurch, gdy Leigh odmówiła wejścia na scenę. Olivier spoliczkował ją, Leigh odpowiedziała mu również wymierzając policzek i zaczęła go przeklinać, jednak ustąpiła i pojawiła się na scenie. Pod koniec trasy oboje byli wyczerpani i schorowani; Olivier powiedział dziennikarzowi: „możesz tego nie widzieć, ale właśnie rozmawiasz z parą żywych trupów”. Po latach miał opowiadać, że w Australii „utracił Vivien”.
Sukces tournée zachęcił Olivierów do pierwszego wspólnego występu na West Endzie, wystawiając ten sam repertuar jak z trasy, dodając jedynie Antygonę na skutek nalegań Leigh, która chciała zagrać w tragedii.


== Tramwaj zwany pożądaniem ==

Następnie Leigh obiegała się o rolę Blanche DuBois w wystawianej na West Endzie inscenizacji dramatu Tennessee Williamsa pt. Tramwaj zwany pożądaniem. Angaż otrzymała, gdy Williams i producentka przedstawienia Irene Mayer Selznick obejrzeli ją w The School for Scandal i Antygonie; na reżysera wybrano Oliviera. Zawierająca scenę gwałtu oraz odniesienia do swobody seksualnej i homoseksualizmu sztuka z założenia miała wywoływać kontrowersje, a medialne dyskusje na temat jego nieprzyzwoitości wzmacniały niepokój u Leigh, która jednak głęboko wierzyła w słuszność swojej pracy.
Po premierze Tramwaju na West Endzie w październiku 1949 roku J. B. Priestley potępił zarówno samą sztukę, jak i grę Leigh; krytyk Kenneth Tynan skomentował, że Leigh zupełnie nie pasowała do roli, gdyż brytyjscy aktorzy są „są zbyt dobrze wychowani, by przekonująco posługiwać się tanimi efektami na scenie”. Sztuka odniosła sukces finansowy, aczkolwiek Olivier i Leigh byli rozgoryczeni oskarżeniami, że wynikał on po części z faktu, iż spora część widowni pragnęła obejrzeć sprośną i sensacyjną historyjkę, a nie tragedię grecką, jak Tramwaj postrzegali Olivierowie. Sztuka miała też swoich obrońców, wśród nich Noëla Cowarda, który określił Leigh jako „wspaniałą”.
Po 326 spektaklach Tramwaj zwany pożądaniem zdjęto z afisza. Wkrótce potem wybrano ja do zagrania tej samej roli w filmowej adaptacji sztuki dla Warner Bros. Jej prześmiewcze i często sprośne poczucie humoru umożliwiło nawiązanie dobrych stosunków z partnerującym jej na planie Marlonem Brando. Natomiast gorzej układał jej się współpraca z Elią Kazanem, który nie cenił jej zbyt wysoko jako aktorki. Powiedział później, że „[Leigh] miała niewielki talent, lecz im bardziej praca posuwała się naprzód, tym większego nabierałem dla niej podziwu, ze względu na największą determinację, jaką kiedykolwiek spotkałem u jakiejkolwiek aktorki. Była w stanie przeturlać się po rozbitym szkle, jeżeli miałoby to jej pomóc w budowaniu roli”. Leigh wyznała „Los Angeles Times”, że rola ją wyczerpała: „przez dziewięć miesięcy byłam w teatrze z Blanche DuBois. Obecnie znajduję się pod jej kontrolą”. Olivier towarzyszył jej w Hollywoodzie, występując jednocześnie w Siostrze Carrie (1952) w reżyserii Williama Wylera.
Tramwaj zwany pożądaniem (1951) i kreacja Leigh zebrały entuzjastyczne recenzje. Otrzymała za nią drugiego Oscara dla najlepszej aktorki pierwszoplanowej, nagrodę Brytyjskiej Akademii Sztuk Filmowych i Telewizyjnych dla najlepszej pierwszoplanowej aktorki brytyjskiej i New York Film Critics Circle Award for Best Actress. Tennessee Williams wypowiedział się o Leigh, że „wniosła do roli nie tylko wszystko to, czego chciałem, a nawet więcej niż to, o co nigdy nie ośmieliłem się marzyć”. Lata później Leigh mawiała jednak, że „granie Blanche DuBois wciągnęło mnie w szaleństwo”.


== Zmagania z chorobą ==
W 1951 roku Leigh i Olivier występowali w dwóch sztukach o Kleopatrze: Antoniuszu i Kleopatrze Szekspira i Cezarze i Kleopatrze George'a Bernarda Shawa, naprzemiennie co wieczór występując w innej sztuce, zyskując przychylne recenzje. W 1952 roku produkcję przenieśli na deski nowojorskiego Ziegfeld Theatre. I tym razem recenzje były na ogół pozytywne. Najbardziej zjadliwą stworzył Kenneth Tynan, pisząc, że Leigh ma jedynie pośledni talent, przez co Olivier kompromituje swój własny. Wypowiedź Tynana dotknęła małżonków, szczególnie głęboko Leigh, którą tak przerażało widmo niepowodzenia, że długo rozmyślała nad opiniami krytyka, całkiem ignorując inne, pochlebne recenzje.
W styczniu 1953 roku Leigh udała się na Cejlon, by wziąć udział w filmie Ścieżka słoni (1954) u boku Petera Fincha. Niedługo po rozpoczęciu zdjęć przeżyła załamanie, a Paramount Pictures zastąpiło ją Elizabeth Taylor. Olivier zabrał żonę do domu w Wielkiej Brytanii. Pomiędzy etapami inkoherencji Leigh wyjawiła mu, że zakochała się w Finchu i miała z nim romans. Przez kilka miesięcy dochodziła do siebie. W rezultacie wielu jej przyjaciół, dotąd nieświadomych jej choroby, dowiedziało się o jej problemach. David Niven powiedział, że była „zupełnie, zupełnie szalona”; Noël Coward w swoim dzienniku zanotował swoje zaskoczenie na wiadomość, ze „sprawy miały się źle i stawały się coraz gorsze od 1948 albo coś koło tego”. Jej romans z Finchem rozpoczął się w 1948 roku i trwał z przerwami przez kilka lat, zanim nie skończył się z powodu jej pogarszającego się zdrowia psychicznego”.

W 1953 roku Leigh wystarczająco wyzdrowiała, by zagrać w The Sleeping Prince u boku męża. Przez sezon 1955 roku występowali razem w Stratfordzie w trzech sztukach szekspirowskich: Wieczorze Trzech Króli, Makbecie i Tytusie Andronikusie. Występowali przed pełnymi widowniami i otrzymywali ogólnie dobre recenzje, a stan psychiki Leigh pozornie wydawał się stabilny. W 1955 roku zagrała główną rolę w filmie The Deep Blue Sea (1955) w reżyserii Anatole'a Litvaka. Nie potrafiła odnaleźć wspólnego języka z partnerem z planu, Kennethem More'em.
W 1956 roku grała główną rolę w komedii Noëla Cowarda South Sea Bubble, lecz zrezygnowała z występów, gdy dowiedziała się, że spodziewa się dziecka. Kilka tygodni później poroniła, po czym wpadła w trwający przez miesiące okres depresji. Dołączyła do Oliviera w europejskim tournée Tytusa Andronikusa, gdzie często wybuchała złością na Oliviera i innych członków zespołu. Po powrocie do Londynu jej były mąż, Leigh Holman, który wciąż wywierał na nią duży wpływ, musiał przybyć do domu Olivierów i próbował pomóc w uspokojeniu aktorki.
W 1958 roku uznała, że jej małżeństwo jest już skończone. Została konkubiną Jacka Merivale'a, który zdawał sobie sprawę ze stanu zdrowia psychicznego Leigh i zapewnił Oliviera, że będzie się nią opiekował. Gdy w 1959 roku odniosła sukces w komedii Look After Lulu Noëla Cowarda, krytyk „The Timesa” określił ją jako „piękną, uroczo luźną, właściwie jest panią każdej sytuacji”.
W 1960 roku rozwiodła się z Olivierem, a ten niedługo później ożenił się z aktorką Joan Plowright. W swojej autobiografii Olivier odpowiedzialność za lata problemów małżeńskich zrzucał na chorobę Leigh: „przez cały okres jej opętania przez niezwykle nikczemnego demona – psychozę maniakalno-depresyjną, z jej wciąż zawężającą się spiralą śmierci – udało jej się zatrzymać swoją przebiegłość – zdolność do ukrywania prawdziwego stanu psychicznego przed wszystkimi z wyjątkiem mnie, na którym nie powinna była oczekiwać udźwignięcia tego ciężaru”.


== Ostatnie lata i śmierć ==

Merivale potrafił zaopiekować się Leigh i ustabilizować jej życie, choć ta, jak zwierzyła się Radie Harris „wolałaby raczej żyć krótko z Larrym [Olivierem] niż długo bez niego”. Jej pierwszy mąż, Leigh Holman, także spędzał z nią sporo czasu. Merivale towarzyszył u jej boku podczas trwającej od lipca 1961 do maja 1962 roku trasy po Australii, Nowej Zelandii i Ameryce Łacińskiej. Leigh zebrała pozytywne recenzje, nie dzieląc się uwagą widzów z Olivierem. Pomimo powtarzających się ataków depresji, kontynuowała pracę w teatrze. W 1963 roku przyznano jej nagrodę Tony dla najlepszej aktorki pierwszoplanowej w musicalu za rolę w Towarzyszu. Wzięła udział w dwóch filmach: Rzymskiej wiośnie Pani Stone (1961) i Statku szaleńców (1965).
W maju 1967 roku w trakcie przygotowań do sztuki A Delicate Balance pióra Edwarda Albee'ego z udziałem Michaela Redgrave'a przeżyła nawrót gruźlicy. Po kilku tygodniach odpoczynku wydawało się, że wyzdrowiała. W nocy z 7 na 8 lipca 1967 roku Merivale wyszedł z domu, by jak co wieczór wystąpić w teatrze. Około północy wrócił do domu i zastał ją śpiącą w łóżku. Pół godziny później wrócił do sypialni i znalazł jej ciało leżące na podłodze. Mając płyn w płucach, próbowała dojść do łazienki, ale przewróciła się i upadła. Merivale poinformował o tym fakcie Oliviera, leczącego się w pobliskim szpitalu z raka prostaty. Ten niezwłocznie dotarł do mieszkania Leigh i ku „głębokiemu bólowi” odkrył, że Merivale przeniósł zwłoki Leigh na łóżko. Następnie pożegnał się z nią i jak później napisał w autobiografii: „stałem i modliłem się o przebaczenie za wszelkie zło, które nas rozdzieliło. Razem z Merivale'em zajął się przygotowaniami do pogrzebu.
Akt zgonu Leigh jako datę śmierci podaje 8 lipca, chociaż niektóre źródła wskazują na 7 lipca.
Jej szczątki zostały skremowane, a następnie wysypane nad jeziorem Tickerage Mill koło Blackboys w hrabstwie East Sussex. Uroczystości pogrzebowe odbyły się w kościele St Martin-in-the-Fields; mowę pogrzebową wygłosił John Gielgud. W Stanach Zjednoczonych jako pierwszą aktorkę wyróżniono ją tytułem „przyjaciółki bibliotek University of Southern California”. Ceremonia miała charakter nabożeństwa żałobnego z seansem fragmentów filmów z jej udziałem i wyrazami uznania złożonymi przez dawnych współpracowników, jak np. George Cukor.


== Ocena i spuścizna ==
Leigh uważano za jedną z najpiękniejszych aktorek swoich czasów, a reżyserowie jej filmów podkreślali to w swoich filmach. Gdy zapytano ją, czy jej uroda stanowiła przeszkodę w byciu uważaną za kompetentną aktorkę, odpowiedziała: „ludzie sądzą, że jeśli wyglądasz dosyć znośnie, to być może nie potrafisz grać. Ja skupiam się jedynie na aktorstwie. Uważam, że uroda może stanowić wielkie utrudnienie, jeżeli chcesz wyglądać jak rola, którą grasz, a ta niekoniecznie wygląda tak samo jak ty”.
Reżyser George Cukor powiedział o Leigh, że była „wytrawną aktorką, hamowaną przez swoją urodę”, a Laurence Olivier stwierdził, że krytycy powinni „docenić ją za umiejętności aktorskie, a nie wiecznie ferować nieprawdziwe osądy ze względu na jej wspaniałą urodę”. Garson Kanin podzielał ich punkt widzenia, opisując Leigh jako „fantastyczną kobietę, której zachwycająca uroda często przesłaniało jej olbrzymie osiągnięcia jako aktorka. Wielkie piękności rzadko bywają wielkimi aktorkami – ponieważ po prostu nie muszą nimi być. Vivien była inna: ambitna, wytrwała, poważna, często natchniona”.
Leigh wytłumaczyła, że zagrała „tak wiele ról, jak to było możliwe” w celu nauki swojego rzemiosła i by rozwiać uprzedzenia o jej talencie. Wierzyła, że trudniej wystąpić w komedii niż w dramacie, gdyż wymaga ona dokładniejszego wyczucia czasu i twierdziła, iż w nauce zawodu aktora większą wagę powinno się przykładać do komedii. Pod koniec kariery, w której trakcie występowała od komedii Noëla Cowarda, po tragedie Williama Szekspira, stwierdziła, iż „znacznie łatwiej skłonić ludzi do płaczu niż do śmiechu”.
Jej pierwsze występy przyniosły jej natychmiastowy sukces w Wielkiej Brytanii, lecz aż do premiery Przeminęło z wiatrem pozostawała w znacznym stopniu nieznana w pozostałej części świata. W grudniu 1939 roku w „The New York Timesie” napisano: „Scarlett w wykonaniu panny Leigh dowodzi słuszności temu absurdalnemu konkursowi talentów, który pośrednio ją wyłonił jako zwyciężczynię. Jest tak perfekcyjnie stworzona do tej roli przez sztukę i naturę, że nie wyobrażam sobie żadnej innej aktorki w tej roli”, a gdy jej sława stała się powszechna, jako Scarlett znalazła się na okładce prestiżowego „Time'a” . W 1969 roku Andrew Sarris stwierdził, że sukces filmu był w dużej mierze zasługą „szczęśliwego obsadzenia Leigh w roli O'Hary”, a w 1998 roku napisał, że „[Leigh] żyje w naszych umysłach i wspomnieniach jako dynamiczna siła statyczna obecność”. Leonard Maltin określił film mianem jednego z najlepszych w historii, o Leigh pisząc w 1998 roku, że „błyskotliwie zagrała swoją rolę”.
Jej występ w Tramwaju zwanym pożądaniem na West Endzie, opisany przez krytyk teatralną Phyllis Hartnoll jako „dowód potężniejszych sił jako aktorka, aniżeli dotąd miała sposobność okazać”, przyczynił się do powstania długiego okresu, w którym uważano ją za czołową aktorkę w brytyjskim teatrze. Komentując późniejszą filmową wersję, Pauline Kael napisała, że Leigh i Marlon Brando „tworzą dwie kreacje zaliczane do najlepszych w historii filmu”, a gra Leigh jest „jedną z tych rzadkich interpretacji, które naprawdę potrafią pobudzić zarówno strach, jak i litość”.

Kenneth Tynan wyśmiewał występ aktorki u boku Oliviera w inscenizacji Tytusa Andronikusa z 1955 roku, że Leigh „przyjmuje wiadomość o tym, że zostanie zniewolona na zwłokach swojego męża z łagodną irytacją jednej z tych, które wolałyby gumę piankę”. Był też jednym z krytyków, którzy negatywnie ocenili jej kreację Lady Makbet z 1955 roku, mówiąc, że była wiotka i brakowało jej niezbędnej do tej roli furii. Jednakże po jej zgonie diametralnie zmienił swoją opinię, przyznając, że jego wcześniejszy krytycyzm „był jednym z największych błędów osądu”, jaki kiedykolwiek popełnił. Zrozumiał, że interpretacja w wykonaniu Leigh, w której Lady Makbet używa swojego seksapilu, by wywierać przemożny wpływ na Makbeta, „ma większy sens [...] aniżeli typowe ujęcie tej postaci jako hetery”. W ankiecie wśród krytyków teatralnych przeprowadzonej po śmierci Leigh, kilku określiło tę interpretację jako jedno z jej największych dokonań teatralnych.
W 1969 roku odsłonięto tablicę pamiątkową w St Paul's, londyńskim kościele aktorów. W 1985 roku jej podobiznę umieszczono na serii brytyjskich znaczków pocztowych upamiętniających „brytyjski rok filmowy”, obok Alfreda Hitchcocka, Charliego Chaplina, Petera Sellersa i Davida Nivena. W kwietniu 2013 roku Royal Mail ponownie wydało partię pocztówek z jej wizerunkiem, tym razem z okazji setnej rocznicy urodzin aktorki.
W 1999 roku Biblioteka Brytyjska zakupiła dokumenty osobiste Laurence'a Oliviera od jego spadkobierców. Znana jako „The Laurence Olivier Archive” kolekcja zawiera wiele prywatnych dokumentów Vivien Leigh, w tym liczne listy napisane do Oliviera. Rzeczy osobiste Vivien Leigh – w tym listy, fotografie, umowy, pamiętniki, scenariusze filmowe i teatralne – odziedziczyła jej córka, Suzanne Farrington, a po niej wnukowie aktorki. W 2013 roku kolekcję tę nabyło Muzeum Wiktorii i Alberta. W 1994 roku National Library of Australia kupiła album fotograficzny podobno należący niegdyś do Olivierów, oznaczony jako „L & V O”, zawierający 573 zdjęcia pary wykonane podczas ich tournée po Australii w 1948 roku. Jest obecnie przechowywany jako część dokumentacji dotyczącej historii sztuk widowiskowych w Australii.


== Filmografia i lista występów ==


=== Filmografia ===
Seriale telewizyjne
1959: ITV Play of the Week jako Sabina


=== Spektakle teatralne ===
1934: Murder In Mayfair
1935: The Green Sash (Zielona szarfa) jako Giusta
1935: The Mask Of Virtue (Maska cnoty) jako Henrietta Duquesnoy
1936: Richard III (Ryszard III) jako Królowa
1936: The Happy Hypocrite (Szczęśliwy hipokryta) jako Jenny Mere
1936: Henry VIII (Henryk VIII) jako Anna Boleyn
1937: Becouse We Must (Ponieważ musimy) jako Pamela Golding – French
1937: Bats In The Belfy (Nietoperze z Belfy) znane również jako (Nietoperze w Dzwonnicy) jako Jessica Morton
1937: Hamlet (Hamlet) jako Ofelia
1937: A Midsummer Night’s (Sen nocy letniej) jako Titania
1938: Serena Blandish (Serena Blandish) jako Serena Blandish
1940: Romeo and Juliet (Romeo i Julia) jako Julia
1942: The Doctor’s Dilemma (Dylemat doktora) jako Jennifer Dubedat
1942: Spring Party (Wiosenne przyjęcie)
1942: The School For Skandal (Szkoła dla skandalu) jako Lady Teazle
1945: The Skin Of Our Teeth (Skóra naszych zębów) jako Sabina
1946: Richard III (Ryszard III) jako Lady Anne
1949: Antigone (Antygona) jako Antygona
1949: The Streetcar Named Desire (Tramwaj zwany pożądaniem) jako Blanche Du Bois
1951: Caeser And Cleopatra (Cezar i Kleopatra) jako Kleopatra
1951: Antony And Cleopatra (Antoniusz i Kleopatra) jako Kleopatra
1953: The Sleeping Prince (Śpiący książę) jako Mary Morgan
1955: Twelfth Night (Wieczór trzech króli) jako Viola
1955: Macbeth (Makbet) jako Lady Macbeth
1955: Titus Andronicus (Tytus Andronikus) jako Lavinia
1956: South Sea Bubble (Bańka południowego morza) jako Lady Aleksandra Shotter
1958: Duel Of Angels (Pojedynek aniołów) jako Paola
1959: Look After Lulu (Popatrz na Lulu) jako Lulu d’Arville
1962: The Lady Of The Camellias (Dama Kameliowa) jako Marguerite
1963: Tovarich (Towarzysz) jako Tatiana
1965: La Contessa (La Contessa) jako Contessa Sanziani
1966: Ivanov (Iwanow) jako Anna Petrowna


== Nagrody i nominacje ==


== Przypisy ==


== Bibliografia ==
A. Scott Berg: Goldwyn. Nowy Jork, Londyn: Sphere Books, 1989. ISBN 0-7474-0593-X. (ang.)
Terry Coleman: Olivier, The Authorised Biography. Londyn: Bloomsbury Publishing, 2005. ISBN 0-7475-8306-4. (ang.)
Anne Edwards: Vivien Leigh, A Biography. Londyn: Coronet Books, 1978. ISBN 0-340-23024-X. (ang.)
Ronald Haver: David O. Selznick's Hollywood. Nowy Jork: Bonanza Books, 1980. ISBN 0-517-47665-7. (ang.)
Phyllis Hartnoll: The Concise Companion to the Theatre. Londyn: Omega Books, 1972. ISBN 1-85007-044-X. (ang.)
Anthony Holden: Olivier. Londyn: Sphere Books Limited, 1989. ISBN 0-7221-4857-7. (ang.)
Pauline Kael: 5001 Nights At The Movies. Londyn: Zenith Books, 1982. ISBN 0-09-933550-6. (ang.)
Patrick McGilligan: Alfred Hitchcock, A Life in Darkness and Light. Chichester: Wiley Press, 2003. ISBN 0-470-86973-9. (ang.)
Laurence Olivier: Confessions Of an Actor. Nowy Jork: Simon and Schuster, 1982. ISBN 0-14-006888-0. (ang.)
David O. Selznick, Rudy Behlmer: Memo from David O. Selznick. Nowy Jork: Modern Library, 2000. ISBN 0-375-75531-4. (ang.)
David Shipman: Movie Talk. Nowy Jork: St Martin's Press, 1988. ISBN 0-312-03403-2. (ang.)
John Russell Taylor: Vivien Leigh. Londyn: Elm Tree Books, 1984. ISBN 0-241-11333-4. (ang.)
Hugo Vickers: Vivien Leigh. Londyn, Boston: Little, Brown and Company, 1988. ISBN 0-241-12536-7. (ang.)
Alexander Walker: Vivien, The Life of Vivien Leigh. Nowy Jork: Grove Press, 1987. ISBN 0-8021-3259-6. (ang.)


== Linki zewnętrzne ==
Vivien Leigh w bazie filmweb.pl
Vivien Leigh w bazie stopklatka.pl
Vivien Leigh w bazie Internet Movie Database (IMDb) (ang.)
Vivien Leigh w bazie Notable Names Database (ang.)
Vivien Leigh w TCM Movie Database (ang.)
Vivien Leigh and Laurence Olivier (ang.)
Vivien Leigh w Screenonline (ang.)
Vivien Leig w Virtual History (ang.)
Gone with the Wind:The Search for Scarlett (ang.)Vicki Lawrence (nazwisko panieńskie: Vicki Ann Axelrad; ur. 26 marca 1949 w Inglewood, w Kalifornii) – amerykańska aktorka i piosenkarka.


== Filmografia ==


=== Filmy ===
1970 The Carol Burnett Show w Londynie
1976 Mając dzieci (Having Babies) – jako Grace Fontreil
1979 Carol Burnett & Company
1980 Katmandu
1981 Mean Jeans
1982 Eunice – jako Thelma 'Mama' Harper
1985 Anything for Love – jako Elaine Monty
1991 The Carol Burnett Show
1994 Hart to Hart: Old Friends Never Die – jako Nora Kingsley
1998 Nunsens Jamboree
1998 Elvis is Alive! I Swear I Saw Him Eating Ding Dongs Outside the Piggly Wiggly's
2007 Larry the Cable Guy's Christmas Spectacular – jako Mama


=== Seriale ===
1967-1978 The Carol Burnett Show
1978 The Eddie Capra Mysteries
1979 Supertrain – jako Karen Price
1982 Fantasy Island
1979-1983 Laverne & Shirley – jako sierżant Alvina T. Plout
1985 Napisała: Morderstwo (Murder, She Wrote)
1978-1986 Statek miłości (The Love Boat)
1983-1990 Mama's Family – jako Thelma 'Mama' Crawley Harper
1991 Tata Major (Major Dad) – jako Pookie Pond
1993 Roseanne – jako Phyllis Zimmer
1995 Amerykańska dziewczyna (All-American Girl) – jako Phone Lady
1995 Prawo Burke'a (Burke's Law)) – jako Felicia Harper
1996 Diagnoza morderstwo (Diagnosis Murder) – jako Kitti Lynn Mastings
1998 The Love Boat: The Next Wave – jako Kate Granville
1999 Ally McBeal – jako Dana
2001-2005 Tak, kochanie (Yes, Dear) – jako Natalie Warner
2006-2011 Hannah Montana – jako Babcia Stewart


=== Dubbing ===
2004 Hermie i Przyjaciele (Hermie & Friends) – jako Flo, kłamliwa mucha
2004 Hermie i Przyjaciele: Flo, kłamliwa mucha (Haermie & Friends: Flo Lyin' Fly) – jako Flo
2004 Hermie i Przyjaciele: Webster, straszliwy pająk (Hermie & Friends: Webster Scaredy Spider) – jako Flo
2006 Lis i Pies 2 – jako Ciotka Zocha
2008 Hermie i Przyjaciele: Hermie i Wielkie Morza (Hermie & Friends: Hermie and the High Seas) – jako Flo
2009 Hermie i Przyjaciele: Flo przedstawia dzieło Buzz'a (Hermie & Friends: The Flo Show Creats a Buzz) – jako Flo


== Dyskografia ==


=== Albumy ===
The Night the Lights Went Out in Georgia (1973)
Ships in the Night (1974)
Newborn Woman (1979)
The Peter North Story (1990)


=== Single ===


== Linki zewnętrzne ==
Vicki Lawrence w bazie Internet Movie Database (IMDb) (ang.)
Vicki Lawrence w bazie filmweb.pl
Oficjalny Profil na MyspaceVeronica Lake (właśc. Constance Frances Marie Ockleman, ur. 14 listopada 1922, Nowym Jorku, zm. 7 lipca 1973) – amerykańska aktorka.


== Biografia ==
Jej kariera rozpoczęła się w 1940. Zagrała wtedy drobną rolę w filmie Sorority House. Gdy zaczęła dostawać poważniejsze propozycje zmieniła nazwisko na Veronica Lake. Rola w filmie Wanted Wings przyniosła jej dużą popularność. Później zagrała w dwóch nic nie znaczących filmach. W 1943 na ekrany kin wszedł kolejny hit z jej udziałem So Proudly We Hail z Claudette Colbert. W 1944 zagrała w filmie The Hour Before Down, który nie został dobrze oceniony przez publiczność i krytyków. W 1946 Veronica zagrała w The Blue Dahlia, film okazał się hitem, ostatnim w jej karierze. Potem wytwórnia obsadzała ją w mało interesujących produkcjach. W końcu została zwolniona.
W 1949 wystąpiła w filmie Sluttery's Hurricane wytworni Twentieth Century, ale film nie zebrał dobrych recenzji. Po tym nie pojawiała się na dużym ekranie, aż do roku 1952, kiedy zagrała w filmie Stronghold, który sama określała jako beznadziejny. W latach 1952-1966 Veronica przeniosła się z planu filmowego na deski teatru. Jej role nie zostały jednak docenione. W tamtym okresie Lake miała problemy z alkoholem. Wkrótce powróciła na plan filmowy, ale jej role nie były wysoko oceniane. Ostatni raz stanęła przed kamerą w 1970. Zagrała wtedy w filmie Flesh Feast. Zmarła na zapalenie wątroby oraz towarzyszącą jej ostrą niewydolność nerek (komplikacje związane z chorobą alkoholową) w wieku 50 lat.


== Wybrana filmografia ==
1970 Flesh Feast jako Dr. Elaine Frederick
1966 Footsteps in the Snow
1951 Stronghold jako Mary Stevens
1949 Slattery's Hurricane jako Dolores Greaves
1948 Saigon jako Susan Neaves
1948 Sainted Sisters, The
1948 Isn't It Romantic? jako Candy Cameron
1947 Ramrod jako Connie Dickason
1947 Variety Girl jako ona sama
1946 Miss Susie Slagle's jako Nan Rogers
1946 Błękitna dalia (Blue Dahlia, The) jako Joyce Harwood
1945 Hold That Blonde jako Sally Martin
1945 Out of This World jako Dorothy Dodge
1945 Bring on the Girls jako Teddy Collins
1945 Duffy's Tavern jako ona sama
1944 Hour Before the Dawn, The jako Dora Bruckmann
1943 Bohaterki Pacyfiku (So Proudly We Hail!) jako Porucznik Olivia D'Arcy
1942 Ożeniłem się z czarownicą (I Married a Witch) jako Jennifer
1942 Glass Key, The jako Janet Henry
1942 This Gun for Hire jako Ellen Graham
1942 Eyes Have It, The jako ona sama
1941 Złote wrota (Hold Back the Dawn) jako Aktorka filmowa
1941 Podróże Sullivana (Sullivan's Travels) jako Dziewczyna
1941 I Wanted Wings jako Sally Vaughn
1940 Young as You Feel jako Bit Part
1940 Forty Little Mothers jako Granville Girl
1939 All Women Have Secrets jako Jane
1939 Wrong Room, The jako The Blonde


== Ciekawostki ==
Miała zaledwie 150 cm wzrostu.
Veronika została po śmierci poddana kremacji, a jej prochy rozrzucone w morzu w pobliżu Wysp Dziewiczych.
Veronica ma swoją gwiazdę na hollywoodzkim chodniku sławy przy 6918 Hollywood Blvd.


== Linki zewnętrzne ==
Veronica Lake w bazie Internet Movie Database (IMDb) (ang.)
Veronica Lake w bazie filmweb.plVal Edward Kilmer (ur. 31 grudnia 1959 w Los Angeles w Kalifornii) – amerykański aktor filmowy i telewizyjny.


== Życiorys ==
Jest drugim z trzech synów dystrybutora aerokosmicznego sprzętu i posiadacza nieruchomości Eugene’a Kilmera i Gladys Ekstadt. Od strony ojca ma pochodzenie angielskie, walijskie, szkocko-irlandzkie, niemieckie, oraz francuskie, natomiast jego matka jest pochodzenia szwedzkiego. Istnieją przypuszczenia, że Val posiada także korzenie czerokeskie, sefardyjskie, oraz mongolskie. Dorastał ze starszym bratem Markiem i młodszym bratem Wesleyem w San Fernando Valley w południowej Kalifornii. W 1977 ukończył szkołę średnią Chatsworth High School w Chatsworth, w stanie Kalifornia, gdzie po raz pierwszy zainteresował się aktorstwem. Mając 17 lat wstąpił do Julliard School w Nowym Jorku. Na dużym ekranie debiutował rolą gwiazdora rocka wplątanego w szpiegowską aferę z siejącym postrach wywiadem NRD sensacyjnej komedii romantycznej Ściśle tajne (Top Secret!, 1984) z udziałem Omara Sharifa. Niedługo potem zagrał postać młodego zdolnego naukowca usiłującego nie dopuścić do wykorzystania swojej pracy przez CIA w komedii romantycznej sci-fi Prawdziwy geniusz (Real Genius, 1985).
Po kasowym sukcesie filmie akcji Top Gun (1986), gdzie zabłysnął jako cwaniakowaty i pewny siebie pilot kpt. mar. Tom „Iceman” Kazansky, trafił na mały ekran w w biograficznym dramacie HBO Człowiek, który zerwał 1000 łańcuchów (The Man Who Broke 1,000 Chains, 1987) w nominowanej do nagrody CableACE roli weterana II wojny światowej, uciekiniera z więzienia w Georgii, który rozpoczyna nowe życie z nową tożsamością w Chicago, a następnie zagrał odważnego rycerza i awanturnika zdolnego jednak do pomocy i romantycznych uniesień w przygodowym filmie fantasy Rona Howarda Willow (1988). W 1988 roku podczas Festiwalu Szekspirowskiego w Kolorado wcielił się w postać Hamleta. Został zaangażowany do roli legendarnego rewolwerowca w telewizyjnym westernie Billy the Kid (1989). Po występie w roli prywatnego detektywa wplątanego w sfingowanie śmierci swojej klientki w thrillere kryminalnym Zabij mnie jeszcze raz (Kill Me Again, 1989), wielkim sukcesem była kreacja Jima Morrisona, jedną z ikon rocka, lidera i wokalisty tytułowej grupy w biograficznym dramacie Olivera Stone’a The Doors (1991), za którą otrzymał nominację do nagrody MTV.
W filmie sensacyjnym Tony’ego Scotta na podstawie scenariusza Quentina Tarantino Prawdziwy romans (True Romance, 1993) pojawia się jako duch Elvisa-swego rodzaju mentor głównego bohatera. W nakręconym z rozmachem westernie Tombstone (1993) z Kurtem Russellem i Michaelem Biehnem wystąpił w roli umierającego na gruźlicę rewolwerowca Doca Hollidaya. Popularność przyniosła mu komiksowa postać człowieka-nietoperza/Bruce’a Wayne’a w filmie Batman Forever (1995) oraz drugoplanowa rola zawodowego złodzieja w dramacie kryminalnym Michaela Manna Gorączka (Heat, 1995) z Robertem De Niro i Alem Pacino. Za kolejne role – zrelaksowanego pomocnika tytułowego doktora w remake’u horroru Wyspa doktora Moreau (The Island of Dr. Moreau, 1996) z Marlonem Brando, irlandzkiego inżyniera w przygodowym filmie sensacyjnym Duch i Mrok (The Ghost and the Darkness, 1996) z Michaelem Douglasem, Simona Templara w sensacyjnym romansie sci-fi Phillipa Noyce Święty (The Saint, 1997) i Filipa II, ojca Aleksandra w sensacyjno-przygodowym dramacie historycznym Olivera Stone’a Aleksander (Alexander, 2004) – nie uzyskał pozytywnych opinii w oczach krytyków i trzykrotnie był nominowany do nagrody Złotej Maliny dla najgorszego aktora. Kreacja uzależnionego od narkotyków wdowca w Jezioro Salton (The Salton Sea, 2002) została uhonorowana nagrodą Prism, a za postać pozbawionego skrupułów i bezwzględnie okrutnego geja w komedii Kiss Kiss Bang Bang (2005) odebrał w Los Angeles nagrodę Satelity.
Zajmuje się także dubbingiem. Użyczył swojego głosu Mojżeszowi w biblijnym filmie animowanym Książę Egiptu (The Prince of Egypt, 1998). W 2008 wystąpił w nowej wersji serialu Nieustraszony przemawiając głosem K.I.T.T.'a


=== Życie prywatne ===
Spotykał się z Mare Winningham, Cher, Ellen Barkin (1984), Michelle Pfeiffer, Cindy Crawford (1996), Jaycee Gossett (1998-2000), Daryl Hannah (2001-2002), Elisabeth Shue i Angeliną Jolie. Był żonaty z aktorką Joanne Whalley (od 28 lutego 1988 do lutego 1996), z którą ma córkę Mercedes (ur. 1992) i syna Jacka (ur. 1995)


== Ciekawostki ==
Ma 183 cm wzrostu.
Jest wyznawcą Stowarzyszenia Chrześcijańskiej Nauki.


== Filmografia ==


=== aktor ===
2011: 5 dni wojny jako Holender
2011: Zabić Irlandczyka jako Joe Manditski
2010: Spluwa jako Angel
2010: MacGruber jako Dieter Von Cunth
2009: Zły porucznik (Bad Lieutenant: Port of Call New Orleans) jako Stevie Pruit
2008: Felon jako John Smith
2008: XIII - Spisek (XIII: The Conspiracy) jako Mangusta (Mongoose)
2007: Agent One-Half jako Lance Stone
2006: Wrobiony jako Dillon
2006: Dark Matter
2006: Coin Locker Babies
2006: Za cenę życia (10th & Wolf) jako Murtha
2006: Letnia miłość (Summer love)
2006: Moscow Zero jako Andriej
2006: Deja Vu
2006: Alpha Numeric
2006: Mission: Impossible III jako Szef Impossible Missions Force
2006: Delgo jako Bogardus (głos)
2005: Kiss Kiss Bang Bang jako Gay Perry
2005: Trudell
2004: Aleksander (Alexander) jako Filip II
2004: Spartan jako Robert Scott
2004: Łowcy umysłów (Mindhunters) jako Harris
2004: Niełatwa Miłość (Stateside) jako SDI Skeer
2003: Zaginione (The Missing) jako Lt. Jim Ducharme
2003: Ukryta tożsamość (Blind Horizon) jako Frank Kavanaugh
2003: Wonderland jako John Holmes
2002: Jezioro Salton (The Salton Sea) jako Danny Flynne/Tom Van Allen
2002: Czas Komanczów (Comanche Moon) jako Inish Scull
2002: Brudna forsa (Run for the Money) jako Cornell
2000: Czerwona Planeta (Red Planet) jako Robby Gallagher
2000: Pollock jako Willem de Kooning
1999: Król Joe (Joe the King) jako Bob Henry
1999: Dotyk miłości (At First Sight) jako Virgil Adamson
1998: Książę Egiptu (The Prince of Egypt) jako Mojżesz/Bóg (głos)
1997: Święty (The Saint) jako Simon Templar
1996: Duch i Mrok (The Ghost and the Darkness) jako John Patterson
1996: Dead Girl jako Dr Dark
1996: Wyspa doktora Moreau (The Island of Dr. Moreau) jako Montgomery
1995: Gorączka (Heat) jako Chris Shiherlis
1995: Batman Forever jako Batman/Bruce Wayne
1995: Skrzydła odwagi (IMAX) (Wings of Courage) jako Jean Mermoz
1993: Prawdziwy romans (True Romance) jako Mentor (Elvis)
1993: Niesamowita McCoy (The Real McCoy) jako J.T. Barker
1993: Tombstone jako Doc Holliday
1992: Na rozkaz serca (Thunderheart) jako Ray Levoi
1991: The Doors (The Doors) jako Jim Morrison
1989: Billy the Kid jako William Bonney
1989: Zabij mnie jeszcze raz (Kill Me Again) jako Jack Andrews
1988: Willow jako Madmartigan
1987: Człowiek, który zerwał 1000 łańcuchów (The Man Who Broke 1,000 Chains) jako Robert Eliot Burns
1986: Zabójstwa przy Rue Morgue (Zabójstwo przy Rue Morgue (The Murders in the Rue Morgue) jako Philippe Huron
1986: Top Gun jako Iceman
1985: Prawdziwy geniusz (Real Genius) jako Chris Knight
1984: Ściśle tajne (Top Secret!) jako Nick Rivers
1983: O jeden za dużo (One Too Many) jako Eric


=== producent ===
2006: What Love Is


=== występy gościnne ===
2004: Ekipa (Entourage) jako Sherpa


=== zdjęcia archiwalne ===
2005: Cinema mil jako on sam


=== występy nie wymienione w czołówce ===
2004: Smokiem i mieczem (George and the Dragon) jako El Cabillo


== Linki zewnętrzne ==
Val Kilmer w bazie Internet Movie Database (IMDb) (ang.)
Val Kilmer w bazie stopklatka.pl
Val Kilmer w bazie Internet Movie Database (IMDb) (ang.)
Val Kilmer w bazie Notable Names Database (ang.)
Val Kilmer w bazie filmweb.plVictoria Jackson – (ur. 2 sierpnia 1959 w Miami , Floryda) amerykańska aktorka, komediantka i piosenkarka, znana najlepiej ze swojego udziału w programie Saturday Night Live w latach 1986-1992.


== Linki zewnętrzne ==
Victoria Jackson w bazie Internet Movie Database (IMDb) (ang.)Charles „Van” Johnson (ur. 25 sierpnia 1916 w Newport, zm. 12 grudnia 2008 w dzielnicy Nyack w Nowym Jorku) – amerykański aktor i tancerz, gwiazda studia Metro-Goldwyn-Mayer w trakcie II wojny światowej.


== Biografia ==
Urodził się w Newport na Rhode Island jako syn Loretty (z domu Snyder), gospodyni domowej i Charlesa E. Johnsona, hydraulika i późniejszego pośrednika nieruchomości. Jego ojciec był imigrantem ze Szwecji, matka natomiast była Amerykanką pochodzenia niemieckiego i posługiwała się językiem pensylwańskim. Matka była uzależniona od alkoholu, gdy Van był małym dzieckiem odwróciła się od rodziny i zostawiła męża.
Johnson przeprowadził się do Nowego Jorku w 1935 roku krótko po ukończeniu szkoły średniej. Wraz z trupą teatralną objechał całą Nową Anglię, gdzie głównie tańczył na scenie. Debiutował na Broadwayu w sztuce New Faces of 1936. W 1939 roku otrzymał angaż do roli ucznia liceum w sztuce duetu Rodgers i Hart Too Many Girls. Następnie wystąpił w kolejnej sztuce duetu – Pal Joey, gdzie był zastępstwem samego Gene’a Kelly’ego. Przeszedł pozytywnie testy ekranowe dla studia Warner Bros. i otrzymał kontrakt na 300 dolarów tygodniowo. Wystąpił w filmie Murder in the Big House u boky aktorki Faye Emerson. Warner rozwiązał z nim kontrakt po sześciu miesiącach.
Lucille Ball z którą znał się jeszcze z Nowego Jorku zapoznała go z reżyserem castingu ze studia MGM Billym Gradym. Studio zaproponowało go do roli młodego żołnierza w filmie Odnajdę cię wszędzie, gdzie gwiazdami byli Clark Gable i Lana Turner. Rok później wystąpił w filmie Pilot No. 5 i adaptacji powieści Williama Saroyana Komedia ludzka. Do roli wojskowych powracał jeszcze w takich filmach okresu II wojny światowej jak: 30 sekund nad Tokio i Weekend w hotelu Waldorf.
Kiedy w 1943 roku jechał na specjalny pokaz filmu Keeper of the Flame, miał wypadek samochodowy. Kawałek metalu utkwił wówczas w jego czole. Blizny z tego wypadku są bardzo widoczne w filmie Bunt na okręcie. Okres powypadkowy odchorowywał w domu swojego przyjaciela aktora Keenana Wynna, gdzie poznał swoją przyszłą żonę Eve Lynn Abbott. Ślub jej i Vana odbył się dokładnie w dniu, kiedy rozwód z Wynnem stał się ważny. Wytwórnia MGM, aby uniknąć skandalu postanowiło wynagrodzić Wynnowi stratę żony lepszym kontraktem i płacą. Małżeństwo z Eve oddaliło plotki na temat orientacji seksualnej Johnsona. Eve Lynn urodziła mu córkę Schuyler.
Po incydencie z małżeństwem studio MGM postanowiło utrwalić wizerunek Johnsona jako „Amerykańskiego chłopca” i obsadza go w takich filmach jak: A Guy Named Joe, Pole bitwy i Dwie dziewczyny i żeglarz.
Johnson opuścił studio MGM i podjął pracę dla Columbia Pictures, gdzie w 1954 roku wystąpił w Buncie na okręcie. Później występuje w musicalu Brigadoon u boku Gene’a Kelly’ego. Gościnnie występuje również w serialu Kocham Lucy. Późniejsze jego filmy to: Kiedy ostatni raz widziałem Paryż i Koniec romansu.
W latach 60. występował głównie w serialach telewizyjnych i filmach klasy B. Po rolach w takich tasiemcach jak Batman, Pogoda dla bogaczy czy Statek miłości, bierze udział w filmie Rozwód po amerykańsku.
W 1985 roku grał w filmie Woody’ego Allena Purpurowa róża z Kairu.
Van Johnson posiada swoją gwiazdę w Hollywoodzkiej Alei Sław przy 6600 Hollywood Blvd.


== Bibliografia ==
Aljean Harmetz: Van Johnson, Film Actor, Is Dead at 92 (ang.). nytimes.com, 2008-12-12. [dostęp 2013-01-21].
Van Johnson. T. 26: Kolekcja Alfred Hitchcock Przedstawia. Poznań: Oxford Educational Sp. z o.o., kwiecień 2010, s. 6. ISBN 978-83-252-0766-3.


== Linki zewnętrzne ==
Van Johnson w bazie Internet Movie Database (IMDb) (ang.)
Van Johnson w bazie filmweb.pl
Van Johnson w bazie Internet Broadway Database (ang.)Vladimir Horowitz (ros. Владимир Самойлович Горовиц, Władimir Samojłowicz Gorowic; ur. 18 września?/1 października 1903 - zm. 5 listopada 1989) – pianista amerykański pochodzenia rosyjskiego.


== Życiorys ==
Urodził się w Berdyczowie w rodzinie żydowskiej, wkrótce przeniósł się z rodzicami do Kijowa. Konserwatorium Kijowskie ukończył w 1921 roku. Wśród jego profesorów byli W. Puchalski, S. Tarnowski oraz F. Blumenfeld.
W roku 1925 wyemigrował do Europy Zachodniej, gdzie szybko zdobył sobie sławę pianisty wirtuoza. Od 1928 r. mieszkał w Stanach Zjednoczonych (w 1944 dostał obywatelstwo). W 1933 r. wziął ślub z Wandą Toscanini, córką dyrygenta Arturo Toscaniniego. Pomimo tego faktu niektóre opisy źródłowe uważają, że był w istocie homoseksualistą. Przypisuje się mu słynny cytat: Są trzy rodzaje pianistów: pianiści Żydzi, pianiści homoseksualiści i źli pianiści.
Przez prawie całe życie, z krótkimi przerwami (1953–1965 oraz 1975–1981) prowadził aktywną działalność koncertową. Posiadał obszerny repertuar; jego gra nacechowana była wirtuozerią i ekspresją. Styl Horowitza był unikatowy i niepodrabialny, znakomicie interpretował Chopina; jego wykonania istotnie różnią się od wykonań uznanych mistrzów takich jak Artur Rubinstein, bodajże najlepszym przykładem jest walc op. 64, nr 2, gdzie równy rytm w wyk. A. Rubinsteina zupełnie nie przystaje do subtelnych „poślizgów” dynamiczno-rytmicznych w wyk. Horowitza. Przykładem techniki Horowitza są wariacje na temat Carmen (wykorzystane w słynnej kreskówce Tom i Jerry); prawdopodobnie najlepsze nagrania tego utworu pochodzą z 1967 r., choć niektórzy twierdzą, że Horowitz grał go jeszcze lepiej w latach czterdziestych XX wieku, przy czym ówczesna technika nagrywania nie była w stanie oddać głębi jego wykonania.
Horowitz był jednym z pierwszych współczesnych muzyków, którzy zwrócili swoją uwagę na zapomnianą twórczość kompozytorską Muzio Clementiego. Już w latach 50. powstały pierwsze znane historii nagrania sonat fortepianowych tego kompozytora, dokonane przez Horowitza.
Stosunki Horowitza z władzą radziecką były dramatyczne. Po wyemigrowaniu władze radzieckie wielokrotnie mu groziły; w radzieckich obozach koncentracyjnych w latach 30. zginęli brat i ojciec Horowitza. Dopiero w 1986 roku, po 61 latach, Horowitz odwiedził ZSRR, a jego recitale w Moskwie i Leningradzie stały się wydarzeniami zarówno muzycznymi, jak i politycznymi.
Pod koniec życia Vladimir Horowitz otrzymał najwyższe odznaczenie USA – Medal Wolności. W 1989 został pośmiertnie uhonorowany Narodowym Medalem Sztuki.
Od 1995 roku w Kijowie regularnie są organizowane międzynarodowe konkursy pianistów im. V. Horowitza.


== Przypisy ==Victor Marie Hugo fr: [viktɔʀ maʀi ügo], imię często spolszczane na Wiktor (ur. 26 lutego 1802 w Besançon, zm. 22 maja 1885 w Paryżu) – francuski pisarz, poeta, dramaturg i polityk. Jeden z najważniejszych twórców literatury francuskiej i czołowy przedstawiciel romantyzmu francuskiego.
Autor poezji, dramatów wierszem i prozą oraz powieści, jak również listów i przemówień politycznych. Do jego najważniejszych dzieł należą powieści Nędznicy i Katedra Marii Panny w Paryżu, dramat Hernani oraz jedyna we francuskiej literaturze epopeja Legenda wieków.
Był członkiem Akademii Francuskiej, deputowanym do Konstytuanty, a następnie Zgromadzenia Narodowego. Wspierał rewolucję lipcową w 1830 roku, brał udział w rewolucji lutowej w 1848 roku, a z powodu przekonań politycznych przez 19 lat (1851–1870) przebywał na dobrowolnym wygnaniu poza granicami Francji jako przeciwnik II Cesarstwa. Po upadku Napoleona III w roku 1870 wrócił do Francji, zasiadał w Senacie III Republiki. Został pochowany w paryskim Panteonie.


== Biografia ==


=== Dzieciństwo i młodość ===


==== Rodzina ====
Na temat rodziny Victora Hugo i jego przodków w literaturze biograficznej funkcjonuje wiele mitów i nieścisłości, do których powstania przyczynił się sam poeta – przekazując fałszywe informacje na ten temat żonie, gdy ta opracowywała pierwszy szkic jego biografii. Powtarzając rodzinną legendę stworzoną przez swego ojca Hugo twierdził, że po mieczu wywodzi się ze starego rodu lotaryńskiego, z której pochodził m.in. biskup Ptolemaidy Louis Hugo oraz kapitan gwardii książąt lotaryńskich Georges Hugo, w 1535 uszlachcony. W rzeczywistości, pierwszym znanym bezpośrednim przodkiem Hugo był Claude Hugo, wymieniany w 1631 grabarz z Mirecourt. Dziadek Hugo od strony ojca, Joseph Hugo, był mistrzem stolarskim z Nancy. Ojciec pisarza, Joseph Léopold Sigisbert, urodził się w 1773 i zrobił karierę wojskową w armii rewolucyjnej Francji, a następnie był oficerem wojsk napoleońskich.
Swoją matkę, Sophie zd. Trébuchet, Hugo przedstawiał jako Wandejkę, związaną z powstaniem rojalistycznym r. 1793, przekonaną monarchistkę z rodziny zamożnych armatorów z Nantes. Obraz ten był w rzeczywistości literacką kreacją: rozmiłowany w antytezach poeta stworzył w ten sposób wizerunek samego siebie jako syna dwóch przeciwieństw, rojalistki i rewolucjonisty. W rzeczywistości Sophie Trébuchet straciła rodziców w dzieciństwie i została wychowana przez ciotkę i dziadka, sympatyzującymi z ideami oświeceniowymi. Rodzina Trébuchetów poparła rewolucję francuską. Po wybuchu powstania wandejskiego brat i wuj Sophie blisko współpracowali z komisarzem Konwentu Carrierem, a dziadek kobiety zasiadał w Trybunale Rewolucyjnym w Nantes. Matka pisarza stała się rojalistką dopiero po 1812, pod wpływem osobistych doświadczeń – śmierci kochanka rozstrzelanego na rozkaz Napoleona za udział w spisku.
Victor Hugo miał dwóch starszych braci: Abla Josepha (ur. 1798) oraz Eugène'a (ur. 1800).


==== Dzieciństwo ====

Urodził się w Besançon. Spędził tam tylko pierwsze miesiące życia i nie czuł się z tym miastem szczególnie związany. Już w końcu 1802 jego ojciec otrzymał bowiem rozkaz wyjazdu do Marsylii, a stamtąd do Bastii i Portoferraio na Elbie. Początkowo Léopold Hugo sam zajmował się synami, żona dołączyła do niego w lipcu 1803, po czym już jesienią tego roku wyjechała do Paryża i w lutym 1804 zamieszkała tam z trójką dzieci na stałe. Sophie Hugo jeszcze przed narodzeniem najmłodszego syna nie kochała męża, a gdy Victor miał rok, nawiązała romans z gen. Victorem Fanneau de la Horie. Victor Hugo rozpoczął edukację w wieku trzech lat, razem ze starszym bratem.
W 1807 Sophie Hugo przybyła razem z synami do Włoch, gdzie jej mąż brał udział w zwalczaniu lokalnego antyfrancuskiego ruchu oporu, a następnie był zarządcą prowincji Avellino. Podróż i czteromiesięczny pobyt w Neapolu wywarły na pięcioletnim Victorze ogromne wrażenie i przyszły literat wielokrotnie przywoływał ją we wspomnieniach. Po czterech miesiącach między małżonkami Hugo doszło ponownie do sporów i Sophie Hugo wróciła do Paryża. Victor Hugo i jego brat Eugène nie podjęli na nowo systematycznej nauki w szkole. Przyszły poeta sam nauczył się czytać. Pod kierunkiem katolickiego duchownego nauczył się łaciny, zaś Victor Fanneau de la Horie uczył go historii starożytnej. Sophie Hugo z synami żyła w budynku należącym dawniej do klasztoru feuillantów w Paryżu. Obiekt ten i jego obszerny ogród były wielokrotnie przywoływane w późniejszej poezji Hugo, zmitologizowany w jego wyobraźni.
Po aresztowaniu gen. de la Horie w 1810 Sophie Hugo ponownie wyjechała z Paryża i udała się do swojego męża, który w międzyczasie uzyskał awans na generała i służył w Hiszpanii. Kilkumiesięczna podróż przez wyniszczony wojną kraj również miała wielki wpływ na kilkuletniego Victora. W Madrycie gen. Hugo zażądał rozwodu i odebrania synów spod opieki matki. Dwaj młodsi synowie zostali oddani do miejscowego kolegium dla chłopców pochodzenia szlacheckiego San Antonio Abad, prowadzonego przez zakonników, najstarszy wstąpił do korpusu paziów. Już w 1812 król Hiszpanii Józef rozstrzygnął spór między gen. Hugo a jego żoną o dzieci na korzyść kobiety, pozwalając jej wrócić do Paryża z dwójką młodszych synów. W stolicy Francji przyszły pisarz nie podjął systematycznej nauki. Edukacja obydwu braci Hugo polegała na spontanicznej lekturze różnych dzieł literackich. Największe znaczenie miała tu nauka łaciny i lektura tekstów klasycznych pod kierunkiem ks. Larivière'a. Hugo biegle opanował język łaciński, czytał w oryginale łacińską poezję. Jak pisał Barrère, „kultura łacińska stanowi trwałą podstawę jego formacji duchowej”. Równocześnie jego trudne dzieciństwo – konflikty w rodzinie, brak opieki ze strony rodziców, drastyczne obrazy wojny widziane w Hiszpanii – znalazło następnie odbicie w twórczości, w postaciach cierpiących dzieci. Poznał również podstawy języka hiszpańskiego – jedynego nowożytnego języka obcego, jaki w życiu opanował.
W 1814 dwunastoletni Victor razem z matką i bratem brał udział w powitaniu króla Ludwika XVIII. Matka starała się przekazać mu swoje silnie rojalistyczne poglądy. Rok później w małżeństwie jego rodziców orzeczona została separacja. Opiekę nad synami przyznano ojcu, który oddał Victora i jego braci na naukę na pensji Cordiera, prowadzonej przez dwóch byłych duchownych katolickich. Przyszły poeta nie lubił i nie szanował swoich nauczycieli. W ciągu kolejnych trzech lat Victor niemal nie widywał się z matką. Ojciec pragnął, by najmłodszy syn poszedł w jego ślady i po ukończeniu Szkoły Politechnicznej rozpoczął karierę wojskową. Bracia Hugo byli dobrymi uczniami; Victor otrzymywał nagrody w konkursach z geometrii i fizyki. W latach 1816–1818 Hugo uczęszczał dodatkowo na wykłady z filozofii i matematyki do liceum Ludwika Wielkiego.
W czasie nauki na pensji obaj bracia Hugo potajemnie i wbrew zakazowi zaczęli tworzyć wiersze. Wykorzystując zdobytą wcześniej znajomość łaciny, Hugo tworzył wierszowane przekłady Wergiliusza i Horacego, jak również tworzył własne wiersze. W 1815 podarował matce wierszowaną tragedię. Tematyka jego pierwszych prac była związana z rojalistycznymi ideami zaszczepionymi przez matkę. Młodzieńcze utwory dramatyczne Hugo to dwie tragedie wierszem: Irtamenes i Atelia, dramat prozą Inez de Castro oraz naśladująca dramat klasycystyczny komedia prozą.
W 1815 Victor Hugo wziął udział w konkursie poetyckim, w którym zdobył IX lokatę, wzmianka o młodym autorze pojawiła się w gazetach, a akademik François de Neufchâteau osobiście się z nim spotkał, a następnie polecił mu tłumaczenie pracy poświęconej hiszpańskiej inspiracji powieści Przypadki Idziego Blasa. Rok później, w lipcu 1816, Hugo napisał: Chcę być Chateaubriandem lub nikim. W tym samym roku założył z braćmi pismo literackie „Le Conservateur littéraire”. Nawiązywało ono tytułem do pisma Chateaubrianda, „Le Conservateur”. Hugo, nadal hołdujący rojalistycznym poglądom, zamierzali w swojej gazecie „służyć tronowi i literaturze”. Najmłodszy z braci szybko stał się faktycznym redaktorem naczelnym pisma. Publikował w nim, pod różnymi pseudonimami, komentarze dotyczące bieżących wydarzeń kulturalnych, okolicznościowe recenzje i szkice nt. różnych autorów, wiersze, jak również pierwszą powieść – napisanego w wieku 16 lat Bug Jargala. Pismo wychodziło do 1821.
W 1818 Victor Hugo ukończył naukę na pensji Cordiera i ponownie zamieszkał z ukochaną matką; rok później zdobył Złotą Lilię w konkursie poetyckim „Jeux floraux” organizowanym przez akademię poetycką w Tuluzie. Aby uspokoić ambitnego ojca, po zdanym egzaminie dojrzałości zapisał się na studia na wydziale prawa w Paryżu, jednak od początku nie miał zamiaru się w nie angażować i zajmował się głównie tworzeniem. W 1819 otrzymał od króla Ludwika XVIII nagrodę w wysokości 500 franków za odę Śmierć księcia de Berry. W 1821 oficjalnie zrezygnował ze studiów uniwersyteckich


==== Wczesna młodość. Małżeństwo z Adèle Foucher ====
Od kwietnia 1819 spotykał się z córką sąsiadów, Adèle Foucher. Dziewczyna, którą bracia Hugo znali od dzieciństwa, równocześnie stała się obiektem uczucia Victora i jego starszego brata Eugène'a. Rodzice Adèle nie pozwalali jej opuszczać rodzinnego domu, toteż Victor Hugo kontaktował się z nią przede wszystkim listownie. Związkowi młodych była przeciwna matka przyszłego poety, która stanowczo zabroniła mu kontaktować się z dziewczyną. Przez kolejne dwa lata Hugo widywał Adèle jedynie przelotnie. Listy pisane przez poetę do przyszłej żony zostały po śmierci opublikowane w tomie Listy do Narzeczonej. Nieszczęśliwa miłość, a następnie widok szczęścia Victora, doprowadziła jego brata Eugène'a do załamania nerwowego i choroby psychicznej. Mężczyzna pozostawał pod opieką ojca, ostatecznie zmarł w przytułku dla chorych psychicznie w Charenton.
18 czerwca 1821 zmarła matka młodego poety. Śmierć matki ostatecznie poróżniła Hugo ze starszym bratem; postanowił przeprowadzić się do domu ojca, chociaż i z nim pozostawał w trudnych relacjach, także z uwagi na fakt, że Leopold Hugo niemal natychmiast po śmierci żony postanowił ożenić się powtórnie z Catherine Thomas, z którą pozostawał wcześniej w konkubinacie. Victor Hugo nadal nie mógł ożenić się z ukochaną Adèle. Jej matka żądała od niego, by stał się gorliwym katolikiem, tymczasem poeta wychowywany był przez matkę w duchu wolteriańskim i nie był nawet ochrzczony. Ojciec był skłonny zgodzić się na małżeństwo syna dopiero wtedy, gdy Victor zdobędzie stałe zatrudnienie i zaakceptuje jego drugą żonę. Ostatecznie Hugo zdobył w 1822 pensję królewską za rojalistyczne wiersze, opublikowane w tomie Ody i wiersze różne. Rodzicom ukochanej przedstawił fałszywe zaświadczenia o przystąpieniu do chrztu i do spowiedzi. Równocześnie z publikacją tomu wierszy przystąpił do pisania roman noir zatytułowanej Han z Islandii. Tysiąc franków, jakie zarobił za publikację Ód..., ostatecznie pomogło mu przekonać do siebie państwa Foucher.
12 października 1822 Victor Hugo ożenił się z Adèle Foucher. Dziewięć miesięcy po ślubie przyszedł na świat ich syn Léopold, który zmarł we wczesnym dzieciństwie. W 1824 przyszła na świat córka Léopoldine. W 1826 urodził się syn Charles, zaś w 1828 – kolejny syn François-Victor.
Pismo wydawane przez Hugo razem z braćmi przestało już istnieć, jednak Hugo pozostawał aktywny w kręgach młodych poetów. Uczestniczył w spotkaniach autorów pisma La Muse Française oraz w zebraniach koła literackiego Charlesa Nodiera w Bibliotece Arsenału – kolebce francuskiego romantyzmu. Do koła tego zaprosił go sam Nodier, który zainteresował się powieścią Han z Islandii i jej autorem. Tam spotkał Alfreda de Vigny'ego oraz Alphonse'a de Lamartine'a. Uczestnicy dyskusji rozmawiali o najnowszych odkryciach literackich, komentowali m.in. twórczość Waltera Scotta i George'a Byrona. Hugo pisał także recenzje z najnowszych wystaw malarstwa, w niewielkim natomiast stopniu interesował się kwestiami czysto teoretycznymi.
Ambicją młodego poety było uzyskanie statusu najważniejszego twórcy stronnictwa ultrasów, toteż nie podjął pracy administracyjnej (chociaż uzyskał propozycję objęcia stanowiska urzędniczego od Châteaubrianda), a skupił się wyłącznie na tym, by tworzyć ody – oficjalny i najwyżej ceniony na dworze gatunek literacki. Chociaż faktycznie uchodził bardziej niż ktokolwiek inny za literata związanego z dworem, nie odniósł początkowo znaczącego sukcesu czytelniczego. W 1823 Hugo anonimowo wydał Hana z Islandii, powieść frenetyczną inspirowaną angielskimi roman noir i twórczością Scotta.
W 1825 nowy król Karol X potwierdził przyznawanie Hugo pensji za pisane w rojalistycznym duchu wiersze, jak również odznaczył go orderem Legii Honorowej i zaprosił na ceremonię swojej sakry. Podróż na uroczystość do Reims odbył razem z Charlesem Nodierem, który w drodze przedstawił mu improwizowane tłumaczenie jednego z dramatów Szekspira. Dzieło to wywarło znaczący wpływ na dalszą aktywność pisarską Hugo.
Własne doświadczenie ojcostwa zbliżyło Hugo i jego ojca, jednak obaj nie zdążyli nawiązać bliskich relacji: Leopold Hugo zmarł nagle w 1828. W miarę poprawy relacji z ojcem zmieniał się również stosunek Hugo do Napoleona Bonapartego i I Cesarstwa. Już po śmierci Victor Hugo zapoznał się z dokumentami separacji rodziców oraz z listami ojca do żony. Lektura ta pozwoliła mu zrozumieć, że niesprawiedliwie oceniał ojca i nadmiernie idealizował matkę. Autobiograficzny obraz odkrywania prawdy o zmarłym ojcu-oficerze napoleońskim przez syna wychowywanego w duchu rojalizmu przez rodzinę matki Hugo ukazał na kartach Nędzników w postaci Mariusza Pontmercy. W 1826 w wierszu Ode à la Colonne Hugo po raz pierwszy dał wyraz swojej fascynacji Napoleonem. Była ona nie tylko wynikiem prywatnej ewolucji światopoglądowej, ale i upowszechnianiu się podobnych postaw wśród młodych poetów i pisarzy.


=== Aktywność literacka w latach Restauracji Burbonów ===

Lata 1826–1829 były okresem wzmożonej aktywności literackiej Victora Hugo. W 1826 wydał tomik Ody i ballady (w 1828 wydany ponownie i poszerzony), a w 1829 Poezje wschodnie. Pierwszy tom składał się z 23 wierszy o różnorodnej tematyce, w drugim dominowały utwory inspirowane motywami orientalnymi. W 1826 Hugo wydał także poszerzoną i uzupełnioną o wątek miłosny wersję swojej pierwszej powieści Bug-Jargal. Nie odniosła ona jednak spodziewanego sukcesu, gdyż jej popularność przyćmił po miesiącu Cinq-Mars Alfredy de Vigny.
Znaczące zainteresowanie i żywe dyskusje wywołała natomiast wydana w 1829 powieść Ostatni dzień skazańca utrzymana w formie pamiętnika mężczyzny skazanego na śmierć. W ten sposób Hugo w zdecydowany sposób potępiał karę śmierci. Liczba młodych twórców romantycznych szybko rosła, a Hugo cieszył się w tym środowisku coraz większym autorytetem. Sprzeciwiając się ograniczeniom nakładanym na prasę i twórczość literacką, odszedł ze środowiska ultrasów i zaczął wiązać się z liberałami.
Największe znaczenie miały jednak opublikowane przez Hugo w latach 1827–1829 dramaty. Dla młodego twórcy napisanie – po wierszach i tekstach prozatorskich – dramatu stanowiło dopełnienie dotychczasowej aktywności literackiej. W 1827 Hugo opublikował Cromwella, opatrzonego przedmową, w której wzywał do pełnej swobody w dramacie – zerwania z zasadami trzech jedności, łączenia konwencji komedii i tragedii, ukazywania bez przemilczeń scen brutalnych i krwawych. Z uwagi na swoje rozmiary (całość składała się z ponad 6 tys. wersów) Cromwell okazał się dramatem niescenicznym, przedmowa do niego osiągnęła znacznie większą popularność i uczyniła z Hugo, obok de Vigny'ego i Dumasa, jednego z przywódców nowego, romantycznego nurtu w teatrze. W 1829 Hugo ukończył pracę nad kolejnym dramatem, Marion Delorme. Nie uzyskał jednak zgody na jego wystawienie; zarzucono mu, że ukazując XVII-wieczny dwór Richelieu krytykuje w rzeczywistości dwór Karola X. Aby Hugo zmienił tematykę swoich prac, proponowano mu potrojenie stale otrzymywanej pensji królewskiej, młody literat nie przyjął jednak tej propozycji. Również klapą zakończyła się inscenizacja sztuki Amy Robsart, stanowiącej adaptację powieści Scotta Kenilworth i wystawionej pod nazwiskiem szwagra autora, Paula Fouchera.
Wobec braku perspektyw na wystawienie Marion Delorme, Hugo przystąpił do pracy nad kolejnym dramatem zatytułowanym Hernani. Oparty na motywie z literatury hiszpańskiej tekst stosował w praktyce zasady swobodnego konstruowania dramatów postulowane przez Hugo w przedmowie do Cromwella. Tym razem sztuka została zaakceptowana przez cenzurę i zespół Komedii Francuskiej. W czasie prób, którymi osobiście kierował Hugo, dochodziło jednak do kolejnych konfliktów. Tradycjonalistycznie podchodzący do dramatu zespół aktorów sceptycznie podchodził do wskazówek Hugo i odmawiał wymawiania niektórych kwestii, uznanych za zbyt śmiałe. W czasie premiery dramatu na sali zgromadzili się zarówno obrońcy klasycyzmu w literaturze, jak i młodzi romantycy. Burzliwy przebieg kolejnych przedstawień dramatu, żywe reakcje publiczności i ożywione polemiki między obydwiema grupami twórców, w tym powstawanie parodii sztuki, przeszły do historii literatury francuskiej jako bitwa o Hernaniego. O sukcesie Hernaniego przeważył entuzjazm młodzieży studenckiej, która interpretowała dzieło jako protest przeciw wszelkim ograniczeniom dla wolności, społecznej i osobistej.


=== Życie i działalność literacka w latach monarchii lipcowej ===


==== 1830–1840 ====
Hugo nie wziął udziału w rewolucji lipcowej 27–29 lipca 1830, chociaż utożsamiał się z liberalną opozycją wobec Karola X. Stało się tak m.in. z powodów osobistych: 28 lipca 1830 przyszła na świat jego córka Adèle. Hugo był również zajęty tworzeniem powieści, do której napisania zobowiązał się, jednak zaniedbał pracę, zaprzątnięty dyskusjami wokół Hernaniego. W tym czasie ostatecznie odrzucił dawne rojalistyczne poglądy, wierzył jednak, że Francuzi nie byli jeszcze gotowi na proklamowanie republiki. Pozytywnie przyjął wstąpienie na tron Ludwika Filipa I; równocześnie w jego tekstach pojawiają się pierwsze wyrazy krytyki wobec burżuazji i sympatii wobec ludu. W listopadzie 1831 Hugo wydał tom poezji Jesienne liście.
Od września 1830 do lutego 1831 Hugo pracował nad powieścią Katedra Marii Panny w Paryżu, w której wyraził tę samą sympatię, ukazując utożsamiane z ludem postacie Quasimoda, żebraków oraz Esmeraldy. Na kształt tej powieści miały również wpływ doświadczenia pisarza z okresu tworzenia: ukazując niespełnioną miłość archidiakona Frolla do Esmeraldy i jego chorobliwą zazdrość, Hugo oddawał własną zazdrość o żonę, która w tym samym czasie blisko zaprzyjaźniła się z krytykiem Sainte-Beuve'em, a następnie została jego kochanką. Małżeństwo Hugo nie zostało rozwiązane, chociaż poeta faktycznie przestał kochać żonę; nie zerwał także kontaktów z Sainte-Beuve'em. Rodzina funkcjonowała nadal dzięki dzieciom. Hugo był czułym i oddanym ojcem, w czasie epidemii cholery w Paryżu w 1832 osobiście opiekował się chorym synem, motywy związane z dziećmi pojawiały się w jego twórczości.
25 listopada 1832 został wystawiony kolejny dramat historyczny Hugo: Król się bawi. Głośne protesty konserwatywnej publiczności i celowo zła gra aktorska sprawiły, że sztuka poniosła klęskę. Po jednym przedstawieniu została zakazana z powodu obrazy króla. Hugo usiłował sądownie wywalczyć cofnięcie zakazu, lecz przegrał. W związku z tym w styczniu dramatopisarz wystawił w teatrze Porte Saint-Martin dramatu prozą pt. Lukrecja Borgia; sztuka okazała się dużym sukcesem. W czasie prób poznał aktorkę Juliette Drouet, która grała w sztuce epizod. Kobieta została wkrótce jego kochanką. Na żądanie Hugo Drouet całkowicie zmieniła tryb życia (wcześniej była raczej kurtyzaną niż aktorką), porzuciła karierę sceniczną i żyła odtąd w całkowitym odosobnieniu. Początkowo kobieta nie chciała się z tym pogodzić i w 1834 wyjechała do rodzinnej Bretanii. By ją odzyskać, Hugo przerwał rodzinne wakacje w Roches. W tym momencie ich związek został scementowany i trwał kilkadziesiąt lat, za zgodą żony pisarza.
Aby móc pokryć długi zaciągnięte przez Juliette Drouet jeszcze przed ich spotkaniem, Hugo napisał kolejne dramaty i doprowadził do kolejnych wystawień Hernaniego i Marion Delorme. W 1834 opublikował Marię Tudor, w 1835 – Angela – tyrana Padwy. Hugo oddalił się od innych autorów romantycznych, którzy (jak de Vigny, de Lamartine i Nodier) publicznie krytykowali jego teksty. W 1837 opublikował tom wierszy Wewnętrzne głosy. Rok później, także z powodów finansowych, wystawił swój najbardziej znany dramat – Ruy Blasa. Zysk z jego publikacji zapewnił Hugo dobrobyt materialny, jak również pozwolił spełnić warunek cenzusu majątkowego wymagany do uzyskania biernego prawa wyborczego.
Inna niż w przypadku dramatów była geneza wydanej w 1834 krótkiej powieści Klaudiusz Nędzarz, opartej na faktach. Tytułowy bohater z głodu kradnie chleb, a osadzony w więzieniu zabija strażnika, za co zostaje skazany na śmierć i stracony. W powieści Hugo stawiał tezę, że przestępstwom ubogiego człowieka winne jest całe społeczeństwo, które zgadzało się na nędzę części jednostek. Temat nędzy zaczął w tym czasie coraz bardziej interesować pisarza. Z myślą o kolejnych dziełach Hugo odwiedzał więzienia i ubogie dzielnice Paryża. Kilka zaobserwowanych wówczas epizodów odtworzył następnie na kartach Nędzników.


==== 1840–1848 ====
Hugo został przyjęty do Akademii Francuskiej w 1841 roku (wcześniej trzykrotnie kandydował bez powodzenia). W mowie wygłoszonej po akceptacji jego kandydatury stwierdził, że wierzy w „lud oświecony”, zjednoczony wokół wspólnego ideału republiki braterstwa. Aby doprowadzić do urzeczywistnienia się tego ideału, potrzebna jest pokojowa, uporządkowana i postępowa monarchia, sprzyjająca społecznej solidarności i wolności ducha. Treść mowy rozczarowała część słuchaczy, którzy oczekiwali słów bardziej radykalnych.
W tym samym roku Hugo wydał zbiór rozważań historyczno-politycznych nt. Niemiec zatytułowany Ren. Do jego napisania zainspirowała go podróż, jaką odbył w roku poprzednim. Pod wpływem podróży po Renie napisał także monumentalny dramat romantyczny Burgrabiowie, którego wystawienie okazało się klęską. Był to ostatni dramat napisany przez Hugo, który najprawdopodobniej zrezygnował z pisania dla teatru nie tylko pod wpływem rozczarowania, ale także z powodu przekonania, że jego wyobraźnia przekraczała ramy dramatycznych konwencji.
Od lipca 1842, tj. po śmierci księcia Orleańskiego, Hugo zaczął być regularnie zapraszany na spotkania z królem Ludwikiem Filipem, którego poruszyło przemówienie poety wygłoszone po tragicznym zgonie jego syna w imieniu akademików. Wizyty w pałacu zainspirowały Hugo do tworzenia cyklu krótkich literackich portretów przypadkowo spotkanych osób, opisywania rozmów na dworze i w Akademii. Tworzony w ten sposób luźny dziennik, wydany pośmiertnie pod tytułem Rzeczy widziane, jest znakomitym przykładem nieznanego jeszcze w XIX w. jako odrębny gatunek reportażu. Zachęcony przez żonę, pisarz zaczął również zapraszać do siebie ludzi z wysokiego towarzystwa, w tym innych parów Francji i polityków.
W 1842 starszej córce Hugo, Léopoldine, oświadczył się Charles Vacquerie, w którym dziewczyna była zakochana od dwóch lat. Pisarz z trudem zaakceptował ten związek; był bardzo związany z córką i ciężko przeżył fakt, że miała opuścić dom rodzinny. Swoje uczucia w tej sytuacji ukazał po latach w Nędznikach, opisując reakcję Jeana Valjeana na wiadomość o miłości Mariusza do Kozety. Ślub Léopoldine Hugo i Charlesa Vacquerie miał miejsce 14 lutego 1843, następnie małżonkowie udali się do Hawru. Hugo wyjechał natomiast na wakacje z Juliette Drouet i w czasie podróży dowiedział się z gazety o tragicznym wypadku córki i zięcia: oboje utonęli w Sekwanie w Villequier 4 września 1843. Śmierć ukochanej Léopoldine miała poważny wpływ na postawę religijną pisarza. W poprzednich latach uważał katolicyzm za zespół przebrzmiałych idei blisko związanych z równie nieaktualną koncepcją ustroju monarchicznego. Deklarując wiarę w Boga twierdził równocześnie, że z przesłania Ewangelii wartość zachowało jedynie wezwanie do modlitwy i jałmużny. Po utracie córki modlitwa stała się w jego życiu jeszcze ważniejsza, bywał także przesądny.
13 kwietnia 1845 Ludwik Filip I mianował Victora Hugo parem Francji.
Na początku r. 1844 Hugo nawiązał romans z Léonie Biard, żoną znanego malarza. Z powodu tego związku kobieta wystąpiła w końcu tego samego roku o formalną separację z mężem, który zorientował się wówczas, że był zdradzany. Zgodziwszy się na separację, Biard nakazał śledzić żonę i w lipcu 1845 zastał ją razem z pisarzem w czasie „przestępczej rozmowy”. Léonie Biard została zatrzymana w więzieniu św. Łazarza, dokąd trafiały niewierne żony i prostytutki. Hugo uniknął aresztowania, gdyż obowiązywał jego immunitet para Francji. Do procesu o zdradę małżeńską nie doszło, gdyż żona Hugo oznajmiła, że mu wybacza, zaś król, który nie chciał kompromitacji pisarza, zamówił u Biarda szereg obrazów, co skłoniło malarza do wycofania skargi. Skandal obyczajowy został zażegnany, jednak Hugo stracił szanse na uzyskanie teki ministerialnej. Pisarz nie przestał po tym doświadczeniu interesować się innymi kobietami. W 1847 krótko romansował z aktorką Alice Ozy, o której względy rywalizował ze swoim synem Charles'em.
Victor Hugo aktywnie uczestniczył w obradach Izby Parów. W 1846 wygłosił mowę z apelem o łagodne potraktowanie organizatorów nieudanego zamachu na króla. Wypowiadał się w kwestii umożliwienia księciu Hieronimowi Bonaparte powrotu do Francji, przebiegu granicy państwa na Renie, jak również wzywał, by Francja wsparła aspiracje niepodległościowe Polaków.
Pod wpływem dramatycznych doświadczeń – śmierci córki, gwałtownego romansu z Biard i wynikłego z niego skandalu – Hugo po przerwie w twórczości (wywołanej zwiększoną aktywnością polityczną i towarzyską) przystąpił do pisania monumentalnej powieści zatytułowanej Nędze. Opracował jej ogólny plan i na w ciągu kolejnych lat tworzył pojedyncze sceny i wątki. Był to początek pracy nad Nędznikami, ukończonymi dopiero w 1860, gdyż w 1848, w przededniu rewolucji lutowej, pisarz porzucił tworzoną powieść. Równocześnie Hugo pisał wiersze, jednak z powodu ich różnorodności tematycznej i formalnej nie publikował ich, gdyż nie mógłby stworzyć z nich jednego spójnego zbioru.
W 1848 na gruźlicę zmarła Claire, córka Juliette Drouet ze związku z malarzem Pradierem. Hugo szedł na czele jej konduktu pogrzebowego. Twórca wznowił także romans z Léonie, posługującą się teraz nazwiskiem panieńskim d'Aunet.


=== Działalność w II Republice Francuskiej ===


==== Parlamentarzysta ====
W przededniu rewolucji lutowej i wybuchu Wiosny Ludów, jak również w czasie pierwszych ludowych wystąpień, Victor Hugo deklarował poparcie dla liberalnej monarchii, uważał, że po abdykacji Ludwika Filip I władzę mógłby objąć jego syn, z matką jako regentką. 24 lutego 1848 bezskutecznie usiłował przedstawić taką propozycję w czasie ulicznej manifestacji. Negatywnie ocenił powstanie republiki, twierdząc, że jej proklamacja doprowadzi do nędzy, ruiny, a być może nawet wojny domowej. Odmówił także objęcia teki ministra edukacji publicznej, którą proponował mu Alphonse de Lamartine. Na początku czerwca tego samego roku został deputowanym do Zgromadzenia Narodowego, gdzie znalazł się na prawicy. Poparł zamknięcie Warsztatów Narodowych, jednak oburzyła go postawa gen. Louisa-Eugène'a Cavaignaka, który pozwolił na rozprzestrzenienie się buntu robotniczego (dni czerwcowe). Na czele delegacji parlamentarzystów udał się na barykady, by uprzedzić uczestników buntu o postanowieniach Zgromadzenia Narodowego, w tym o nadaniu Cavaignakowi nadzwyczajnych pełnomocnictw. Krwawe stłumienie powstania wywarło na nim wielkie wrażenie. Chociaż w parlamencie nadal formalnie należał do prawicy, coraz częściej głosował razem z lewicą: przeciwko ograniczeniu wolności prasy i powszechnego prawa do głosowania oraz przeciw deportacjom uczestników dni czerwcowych. Rząd uważał za niezdolny do jakichkolwiek konstruktywnych działań.
W lipcu 1848 Hugo zaczął wydawać dziennik L’Evénement, który politycznie sytuował się w centrum. Sam nie pisał do niego, firmując jedynie swoim nazwiskiem teksty swoich synów oraz ich przyjaciół Auguste'a Vacquerie'a oraz Paula Meurice'a. Od września tego samego roku Hugo stał się zwolennikiem Ludwika Napoleona Bonaparte, który w jego ocenie mógł urzeczywistnić idee postępu i pokoju społecznego. Pismo Hugo poparło kandydaturę Bonapartego w wyborach prezydenckich w grudniu 1848, które faktycznie zakończyły się jego zwycięstwem. Nadzieje pisarza nie spełniły się jednak. Chociaż Hugo uzyskał reelekcję w nowych wyborach parlamentarnych w 1849, przekonał się, że nowe Zgromadzenie Narodowe miało zdecydowanie bardziej prawicowy charakter. W oczach pisarza większość deputowanych reprezentowała klerykalne, obskuranckie poglądy, była zdeterminowana i brutalna w działaniu. 9 lipca 1849 Hugo w wielkiej mowie na forum parlamentu zarzucił deputowanym, że nie chcą podjąć realnej walki z nędzą w kraju, krytykował Zgromadzenie za represje wobec prasy i stowarzyszeń. W roku następnym Hugo wziął udział w dyskusji nad ustawą o systemie oświaty (tzw. prawo Falloux). Jako pierwszy w historii oznajmił wówczas, że każde dziecko ma prawo do bezpłatnego wykształcenia podstawowego przekazywanego przez świeckie państwo. Jego mowa została wygwizdana, a ustawa opracowana przez legitymistę de Falloux – przegłosowana. Swoje poglądy w tym czasie definiował następująco:
Nie jest przy tym jasne, jak Hugo rozumiał pojęcie socjalizmu. Według D. Evansa i A. Schinza pisarz wierzył w sprawiedliwe rządy jednoosobowe „w imieniu ludu”. Zdaniem H. Hunta jego zapatrywania należałoby raczej definiować jako idealizm bliski koncepcjom Fouriera.
W tym samym roku doszło do poważnego kryzysu w relacjach Hugo z kobietami. Pisarz równocześnie pozostawał w związku z Juliette Drouet i romansował z Léonie d'Aunet. Podczas gdy Drouet nie wiedziała o kolejnej kochance, d'Aunet wiedziała, kim jest Drouet i postanowiła rozbić jej związek z Hugo, przekazując jej miłosne listy poety. Po tym wydarzeniu Hugo w 1851 postanowił zakończyć znajomość z d'Aunet i pozostać przy byłej aktorce.


==== W opozycji wobec Ludwika Napoleona Bonapartego ====

Prezydent Ludwik Napoleon Bonaparte, za przyzwoleniem prawicowego Zgromadzenia Narodowego, stopniowo konsolidował swoją władzę: 31 maja 1851 ponownie wprowadzono cenzus majątkowy w głosowaniu. Nie mogąc kandydować kolejny raz w wyborach prezydenckich, prezydent niemal otwarcie przygotowywał zamach stanu. Hugo wielokrotnie poddawał jego działania ostrej krytyce z trybuny parlamentarnej, określając Bonapartego mianem „Napoleona małego”.
W momencie zamachu stanu Ludwika Napoleona Bonapartego 2 grudnia 1851 Hugo brał aktywny udział w organizowaniu zbrojnego oporu. Nawiązał kontakt z robotnikami z przedmieścia św. Antoniego, udawał się na nieliczne wzniesione na ulicach miasta barykady. 4 grudnia opór, który nie zdobył szerokiego poparcia, został ostatecznie stłumiony. Hugo, poszukiwany przez policję, ukrywał się najpierw u Juliette Drouet, a 11 grudnia wyjechał z Francji do Brukseli pod fałszywym nazwiskiem Jacques'a Firmina Lanvina, robotnika drukarskiego. 9 stycznia 1852 rząd Bonapartego oficjalnie wydalił go z kraju.


=== Emigracja ===

Natychmiast po przyjeździe do Brukseli, dokąd wkrótce dotarła także Juliette Drouet, Hugo przystąpił do pisania pamfletu politycznego Historia zbrodni, opisującego genezę i przebieg zamachu stanu. Od żony z Paryża otrzymywał związane z tym wydarzeniem dokumenty, na miejscu zbierał wspomnienia emigrantów, którzy wyjechali z Francji po przewrocie. Zgromadził materiał zbyt obszerny, by móc go, zgodnie z pierwotnym planem, szybko opublikować. W maju 1852 wydał zatem pamflet Napoleon mały, będący jedynie portretem-karykaturą Bonapartego. Wydanie tego tekstu sprawiło, że władze belgijskie, dla zachowania dobrych stosunków z Francją, zapowiedziały wdrożenie zakazu podobnych publikacji. Pamflet, chociaż musiał być kolportowany w tajemnicy i był czytany na tajnych spotkaniach, zyskał szybko ogromną popularność.
W sierpniu 1852 Hugo przeniósł się na wyspę Jersey w archipelagu Wysp Normandzkich. Wyjechała tam również jego żona, dzieci i Auguste Vacquerie. Kilkunastoletni okres pobytu na Wyspach Normandzkich okazał się najważniejszy w jego twórczości.
Po zamieszkaniu w nowym miejscu Hugo przystąpił do pisania kolejnego dzieła wymierzonego przeciwko Ludwikowi Napoleonowi Bonaparte: tomu wierszy Chłosta. Najważniejsze zawarte w nim utwory powstały między kwietniem a czerwcem 1853. Była to poezja zaangażowana, satyra polityczna o wielkiej sile wyrazu.
W 1855 poeta ukończył tom wierszy o zupełnie odmiennym wydźwięku, Kontemplacje (Zamyślenia), w którym centralne miejsce zajmuje obraz tragicznie zmarłej córki Léopoldine, przywoływana jest także postać także zmarłej przedwcześnie Claire Pradier. Utwory zawarte w tomie powstały w większości w ciągu kilku poprzednich lat. Bolesne wspomnienia oraz ciekawość popchnęły Hugo do uczestnictwa w organizowanych przez panią de Girardin seansach spirytystycznych, które opisał w Les Tables tournantes de Jersey (Obracające się stoliki z Jersey). W październiku 1855 Hugo został zmuszony do wyjazdu z Jersey i przeprowadzki na sąsiednią wyspę Guernsey. Przewidując, iż rządy Napoleona III we Francji będą trwałe, za kwotę uzyskaną po publikacji Kontemplacji w 1856 poeta kupił na niej dom nazwany następnie Hauteville House. Zamieszkał tam z całą rodziną; na Guernsey przebywała również Juliette Drouet. Był jednym z nielicznych opozycjonistów, którzy nie chcieli skorzystać z amnestii. (Gdyby pozostał tylko jeden, będę właśnie nim). Niezależnie od tego Hugo pracował nad poematami Bóg i Zagłada Szatana, które zapowiedział już w 1856, w momencie wydania Kontemplacji. Nad pierwszym z utworów Hugo pracował przez wiele lat, jednak ostatecznie nie wydał go za życia: Bóg został opublikowany w 1891. Również projekt Zagłady Szatana ulegał wielokrotnym modyfikacjom i chociaż nieukończony wyszedł drukiem w 1886. Podobne były losy zainspirowanego przez twórczość La Fontaine'a poematu Osioł, napisanego w latach 1857–1858, następnie poszerzanego i wydanego ostatecznie w 1880 mimo niedopracowania.
W 1858 ciężko zachorowała Adèle Hugo. Po wyzdrowieniu coraz częściej wyjeżdżała do Francji; tryb życia prowadzony przez rodzinę na Guernsey całkowicie jej nie odpowiadał. Następnie z wyspy wyjechał Auguste Vacquerie, a w 1861 także syn pisarza Charles. W 1863 z Guernsey wyjechała również córka pisarza, która po zawarciu związku małżeńskiego wyjechała do Stanów Zjednoczonych. Stale funkcjonował natomiast związek poety z Juliette Drouet.
W 1854 Hugo powrócił do zarzuconej powieści Nędze, wybierając dla niej nowy tytuł – Nędznicy. I tym razem jednak nie ukończył pracy, zajmował się bowiem równolegle tworzeniem tomu Piosenki ulic i lasów oraz epopei Legenda wieków. W 1860, rok po publikacji epopei, Hugo postanowił skupić się wyłącznie na pisaniu Nędzników. Konkretyzował wątki opracowane już wcześniej, dopracowywał tło obyczajowe utworu. Zarówno Legenda wieków, jak i Nędznicy były dziełami o szczególnym znaczeniu dla dorobku Hugo. Wydana w 1862 powieść natychmiast osiągnęła ogromną popularność. Hugo uważał, że było to jedno z jego najważniejszych dzieł, jeśli nie tekst najważniejszy w ogóle. Legenda wieków, opublikowana trzy lata wcześniej, zebrała różne recenzje. W ocenie Barrère'a jest to najlepsze dzieło poetyckie Hugo.
W 1864 pisarz ukończył pracę nad obszernym esejem poświęconym postaci Wiliama Szekspira. Tekst ten miał być jedynie przedmową do przekładu opracowanego przez młodszego syna pisarza, stał się jednak dziełem samodzielnym, w którym obok refleksji związanych z postacią Szekspira Hugo przedstawia własną wizję zadań poety: „karmienia duszy”, kształcenia szerokich mas poprzez literaturę, ukazywania prawdy, by wychować ludzkość do prawdziwej demokracji. W 1865 Hugo wydał natomiast tom zatytułowany Piosenki ulic i lasów, zaś w 1867 zbiór dramatów pt. Teatr na wolności. W zbiorze znalazły się nigdy niepublikowane ani niewystawiane dramaty, przede wszystkim komedie, ukazujące problemy społeczne w bardziej pogodny sposób, niż powieści Hugo.
W latach 50. i 60. Hugo wielokrotnie zabierał głos w aktualnych sprawach politycznych i społecznych. Jego pierwszą wielką interwencją była obrona Johna Browna, któremu następnie poświęcił także wiersze. Protestował przeciwko tłumieniu powstania styczniowego w 1863, francuskiej interwencji w Meksyku w 1867, wspierał dążenia niepodległościowe Irlandczyków, głosił pochwałę działań Giuseppe Garibaldiego i bronił uczestników nieudanego powstania na Krecie. Korespondował z działaczami niepodległościowymi i lewicowymi z różnych krajów europejskich oraz z USA. Śledził przebieg wojny krymskiej. W dalszym ciągu tworzył poezję zaangażowaną, rozważał wydanie drugiego tomu takich wierszy, który stanowiłby kontynuację Chłosty. Ostatecznie zarzucił ten projekt, a opracowane utwory włączył do tomów Straszliwy rok, Cztery strony ducha, do kolejnych części Legendy wieków lub też zostały one wydane pośmiertnie.
W 1867, w czasie Wystawy Światowej w Paryżu, władze zgodziły się na ponownie wystawienie Hernaniego. Przedstawienia dramatu były ogromnym sukcesem, a młode pokolenie poetów uznało Hugo za swojego patrona. Rok wcześniej publiczność przyjęła równie pozytywnie kolejną powieść pisarza, Pracowników morza. Było to pierwsze dzieło Hugo, którego akcja rozgrywała się na Wyspach Normandzkich, historia nieszczęśliwej miłości genialnego i odważnego samotnika Gilliatta do pięknej, lecz obojętnej Deruchetty. Odbiorcy dostrzegali jednak nie tyle filozoficzną treść utworu, ale skupiali się na wątku przygodowym, słynna stała się scena walki Gilliatta z ośmiornicą.
W 1866 żona i wieloletnia kochanka Hugo pogodziły się i Juliette Drouet mogła już zupełnie otwarcie uczestniczyć w życiu rodziny. Dwa lata później Adèle Hugo zmarła w Brukseli na apopleksję. Zgodnie ze swoim życzeniem została pochowana w Villequier, obok tragicznie zmarłej córki. Hugo nie wziął udziału w pogrzebie, a jedynie odprowadził trumnę do granicy francuskiej.
W 1869 Hugo wydał powieść Człowiek śmiechu. Dzieło to zostało przyjęte znacznie chłodniej niż Pracownicy morza. Fabułę utworu uznano za zbyt nieprawdopodobną i mroczną, nie zaakceptowano także rewolucyjnego przesłania tekstu. W powieści tej, opowiadającej o XVII-wiecznej Anglii, Hugo stwierdzał, że mimo minionych rewolucji na świecie nadal istnieją nędza i ignorancja. W Człowieku śmiechu silnie były ponownie motywy autobiograficzne: nawiązania do doświadczeń pisarza jako parlamentarzysty, do jego romansów, jak również do jego własnej twórczości teatralnej.
W latach 60. XIX wieku odbył liczne wyprawy turystyczne do Luksemburga i do niemieckiej Nadrenii (1862, 1863, 1864, 1865).


=== Działalność we Francji ===


==== Powrót do kraju ====

Hugo wrócił do ojczyzny dzień po klęsce Francji w bitwie pod Sedanem w wojnie francusko-pruskiej i upadku II Cesarstwa. Na dworcu w Paryżu został entuzjastycznie powitany przez wielotysięczny tłum, który wznosił okrzyki na jego cześć, recytował fragmenty wierszy z Chłosty, śpiewał Marsyliankę i Pieśń wymarszu. Podczas gdy nikt z ramienia władz oficjalnie nie przyjmował Hugo, w kolejnych dniach nadal spotykał się z wyrazami podziwu dla swojej osoby. Jego popularność wśród paryżan była bezprecedensowa, a o spotkanie z nim zabiegał nawet jeden z członków Rządu Tymczasowego. Z Hugo spotykali się oficerowie, artyści, uznani politycy i dotąd mało rozpoznawalni aktywiści. Imieniem Hugo nazwano dawny bulwar Haussmanna, został on także patronem jednego z przytułków dla sierot, balonu pocztowego oraz zakupionej ze składek ludowych armaty. Inne działo otrzymało imię Chłosta, a tom wierszy pod tym samym tytułem został wznowiony i w samym Paryżu rozszedł się w 20 tys. egzemplarzy.


==== Działalność w czasie oblężenia Paryża ====
Hugo silnie zaangażował się w życie polityczne w oblężonym Paryżu. 17 października 1870 wydał apel do mieszkańców Paryża, wzywając do oporu wobec wojsk pruskich i do jedności narodowej w obliczu wroga. 17 września roku następnego w kolejnej proklamacji wzywał wszystkich Francuzów do walki z wrogiem w każdym miejscu. Wspierał wysiłek rządu na rzecz organizacji oporu poza Paryżem, wypowiedział się negatywnie przeciw pierwszej próbie zawiązania niezależnej od reszty kraju Komuny Paryża, chociaż pozostawał w bliskich kontaktach z politykami zaangażowanymi w nią (Auguste Blanqui, Gustave Flourens); twierdził, że krok ten doprowadziłby do wojny domowej. 28 stycznia 1871 Hugo zdobył mandat deputowanego Zgromadzenia Narodowego, startując z pierwszego miejsca na liście republikanów w okręgu paryskim. Wziął jednak w obradach parlamentu w Bordeaux tylko w lutym, 8 marca zrzekł się mandatu, zniechęcony jego monarchistycznym składem i błyskawicznym podpisaniem pokoju z Prusami, w ramach którego Francja oddała Alzację i Lotaryngię. Wrócił wówczas do Paryża. 13 marca nagle zmarł syn pisarza, Charles. Natychmiast po jego pogrzebie Hugo ponownie wyjechał do Brukseli.


==== Pobyt w Brukseli i Luksemburgu ====
Hugo śledził wiadomości napływające z Paryża. Po ukonstytuowaniu się Komuny Paryskiej uznał ją za przykład „wojny społecznej”, toczonej przez jedne warstwy społeczne przeciwko innym. Nie poparł bezkrytycznie komunardów, lecz począwszy od 26 marca 1871 wyraźnie z nimi sympatyzował. Krytykując wzięcie przez komunardów zakładników, podnosił, że w konflikcie z rządem poważne błędy popełniły obie strony, przy czym to błędy rządu były zbrodniami. Już po upadku ruchu stwierdził, że Komuna była „dobrą rzeczą źle zrobioną”. 25 maja, w czasie Krwawego Tygodnia, gdy rząd belgijski odmówił azylu politycznego represjonowanym uczestnikom Komuny Paryskiej, Victor Hugo oznajmił, że przyjmie każdego komunarda we własnym domu. W nocy z 27 na 28 maja jego dom został obrzucony kamieniami przez setkę ludzi domagających się jego śmierci. Policja belgijska nie interweniowała, a dwa dni później pisarz otrzymał nakaz wyjazdu z kraju.
Schronienie na okres 3,5 miesiąca (1 czerwca – 23 września) znalazł w Luksemburgu. Mieszkał w mieście Luksemburg, w Vianden (2,5 miesiąca), w Diekirch i w Mondorf, gdzie leczył się w miejscowym uzdrowisku. Stale występował publicznie w obronie komunardów, wzywając rząd do ogłoszenia amnestii, zaprzestania egzekucji i deportacji do Nowej Kaledonii. Jego postawa została zaatakowana przez część francuskiego środowiska literackiego (Leconte de Lisle, Barbey d'Aurevilly), którzy zarzucali mu nawet zdradę Francji.
W Luksemburgu Hugo pracował nad wierszami, które następnie opublikował w tomie Straszliwy rok, zajmował się także rysunkiem. Do Paryża postanowił wrócić 22 września na wieść o skazaniu na deportację radykalnego publicysty i uczestnika Komuny Paryskiej Henriego de Rocheforta.


==== Powrót do Francji, drugi wyjazd na Guernsey i ostatnie lata w Paryżu ====
Na przełomie 1871 i 1872 kontynuował wysiłki na rzecz ratowania de Rocheforta przed deportacją, działał także na rzecz poprawy warunków, w jakich odbywali zasądzone kary komunardzi i wstawiał się za Louise Michel, której także poświęcił wiersz. W 1872 ponownie spotkał się ze swoją młodszą córką, przybyłą z Barbadosu. Chora psychicznie Adèle została oddana do przytułku w Saint-Mandé. W lipcu 1871 i w styczniu 1872 Hugo bez powodzenia kandydował w wyborach parlamentarnych. Jeszcze w tym samym roku przygnębiony sytuacją polityczną i rodzinną Hugo postanowił wrócić na Guernsey. Początkowo mieszkał tam z wdową po swoim synu Charlesie i jej dziećmi Georges'em i Jeanne, do których był niezwykle przywiązany, a następnie tylko z Juliette Drouet. Z energią przystąpił do pracy nad powieścią Rok dziewięćdziesiąty trzeci, której akcja rozgrywała się podczas rewolucji francuskiej. Koncept utworu powstał kilka lat wcześniej, jednak wydarzenia Komuny Paryskiej szczególnie zmobilizowały Hugo do pracy, gdyż uznał temat za szczególnie aktualny. Powieść została ukończona w 1873. Po zakończeniu pisania Hugo wrócił 31 lipca 1873 do Paryża. W grudniu tego samego roku na gruźlicę zmarł jego młodszy syn. Od 1874 żył razem z Juliette Drouet, synową i wnukami, którymi opiekował się z czułością i wielkim zaangażowaniem. Z tego okresu pochodzą wiersze z tomu Sztuka bycia dziadkiem, napisane pod wpływem zabaw z dziećmi.
Starzejący się Hugo na początku lat 70. XIX w. nawiązał swoje ostatnie romanse – z Judith Gautier, której poświęcił jedyne w swoim dorobku poetyckim sonety, oraz z Blanche Lanvin, którą poznał w 1873 i z którą spotykał się przez sześć lat mimo zazdrości Juliette Drouet. Razem z Drouet prowadził salon towarzyski odwiedzany m.in. przez Flauberta, Clemenceau, Blanka, Gambettę, braci Goncourtów. 30 stycznia 1876 został senatorem; w tym samym roku zgłosił pod głosowanie projekt pełnej amnestii dla komunardów, który poparło jednak tylko dziesięciu deputowanych. W senacie znalazł się w grupie deputowanych lewicowych. Brał udział w walce politycznej parlamentu z monarchistycznym prezydentem, marsz. Patrice'em Mac-Mahonem. Równocześnie kończył pracę nad porzuconą w 1852 Historią zbrodni, którą ostatecznie opublikował w 1877. W III Republice stał się żywą legendą, był powszechnie podziwiany. W dniu jego 80. urodzin pod jego domem spontanicznie zgromadziło się 600 tys. ludzi. Za życia nadano jego imię części ulicy, przy której mieszkał. Dzięki kolejnym wydaniom wierszy i prozy, a także nowym inscenizacjom jego dramatów, zgromadził również znaczny majątek, 7 mln franków.
28 czerwca 1878 doznał udaru mózgu, po którym wyjechał z partnerką na krótko na Guernsey. Nie tworzył już nowych tekstów, lecz nadal przygotowywał do publikacji starsze utwory. Cztery lata później po 50 latach ponownie wystawiony został jego dramat Król się bawi.
11 maja 1883 na raka żołądka zmarła Juliette Drouet. Hugo, za radą swojego otoczenia, nie wziął udziału w pogrzebie. W tym samym roku odbył ostatnią większą podróż – do Szwajcarii. Rok później po raz ostatni pokazał się publicznie, oglądając Statuę Wolności.

Hugo zmarł 22 maja 1885. Ostatnie słowa pisarza brzmiały: Widzę czarne światło. To tu jest walka dnia i nocy.... Zgodnie ze swoją ostatnią wolą, został przewieziony karawanem dla biednych do paryskiego Panteonu i tam pochowany (zgodnie z decyzją rządu i parlamentu); wcześniej jego trumna była wystawiona przez kilkanaście dni pod Łukiem Triumfalnym. W pogrzebie wzięło udział 2 mln ludzi.
Auguste Vacquerie i Paul Meurice zajęli się pośmiertną edycją dwóch tomów poezji Hugo – Toute la Lyre i Dernière Gerbe, wydanych odpowiednio w 1888 i 1902. W 1890 i 1892 wydawane były listy z podróży Alpy i Pireneje oraz Francja i Belgia, bliskie konwencji reportażu. W 1942 w tomie Ocean wydane zostały nieznane dotąd wiersze. Prace nad uporządkowaniem rękopisów Hugo nie zostały jednak wówczas doprowadzone do końca. Zadania tego podjęli się dopiero twórcy nowej edycji tekstów tego autora wydawanej od 1970 pod kierunkiem Jeana Massina.


== Twórczość ==
W całej twórczości Hugo, niezależnie od rodzaju literackiego, przewijają się zbliżone motywy i tematy. W Ostatnim dniu skazańca pisarz występuje z pierwszą zdecydowaną krytyką panujących stosunków społecznych i krzywdy, która spotyka niektórych jego członków.
Powracającym tematem dzieł Hugo jest motyw odrzucenia społecznego z powodu inności. W różny sposób temat ten realizowany jest poprzez kreację postaci Bug-Jargala, Quasimoda z Katedry Marii Panny w Paryżu, Valjeana z Nędzników i Gwynplaine’a z Człowieka śmiechu.
Wczesne dzieła Hugo cechuje silny fatalizm – zły los na równi z niesprawiedliwymi relacjami społecznymi staje się przyczyną klęski i nieszczęścia bohaterów. Motyw ten silny jest w pisanych w latach 20. i 30. dramatach oraz w powieści Katedra Marii Panny w Paryżu, gdzie symbolem nieubłaganego przeznaczenia staje się sama tytułowa świątynia górująca nad postaciami.


=== Powieści ===

Pierwszą powieść, zatytułowaną Bug-Jargal, Hugo napisał w wieku szesnastu lat. Kolejnym dziełem tego samego gatunku była powieść grozy w modnym w momencie napisania stylu frenetycznego romantyzmu – Han z Islandii. Zupełnie odmienny charakter miał Ostatni dzień skazańca, łączący cechy powieści i eseju, utwór-protest przeciwko karze śmierci. Od dzieła tego datuje się moralne i społeczne zaangażowanie pisarza na kartach powieści. Wyrazem tego był wydany w 1830 Klaudiusz Nędzarz, w którym Hugo sprzeciwiał się niezawinionej nędzy. Prawdziwy rozgłos zdobyła jednak dopiero opublikowana w 1831 Katedra Marii Panny w Paryżu, która rok po bitwie o Hernaniego ugruntowała sławę młodego twórcy. W utworze tym powraca oskarżenie pod adresem niesprawiedliwego i bezwzględnego społeczeństwa, w których jedni ludzie (reprezentowani przez archidiakona Frollo i kapitana Febusa) krzywdzą drugich (wykluczonych i padających ofiarą niezasłużonych prześladowań reprezentują Esmeralda i Quasimodo). Powieść ta również nawiązywała do stylu Scotta, zawarto w niej szereg doskonale skomponowanych scen oraz opisów. Jest to romantyczna powieść historyczna, o której znaczeniu decyduje monumentalny obraz katedry paryskiej i opis Paryża w XV stuleciu – niewielką wartość ma zarówno sztuczna i słabo zarysowana fabuła, jak i ograniczony rysunek psychologiczny postaci.
Do twórczości powieściowej Hugo wrócił po kilku latach intensywnej pracy poetyckiej. W 1862 ukończył i wydał projektowaną od 1848 powieść Nędznicy. Ten wielowątkowy utwór, podobnie jak wydana trzy lata wcześniej Legenda wieków, na przykładzie historii galernika Jeana Valjeana, ukazywał drogę od zła do dobra, przedstawiał siłę wiary i dawał świadectwo umiłowaniu sprawiedliwości. Wartość dzieła podnoszą także szczegółowe i sugestywne opisy miejsc i sytuacji, w tym obraz powstania republikańskiego w Paryżu w 1832. Nędznicy łączą cechy powieści lirycznej, filozoficznej, symbolicznej i realistycznej, uzupełnionej o odautorskie rozważania i dygresje. Wbrew tendencjom w rozwoju powieści francuskiej jest to dzieło czerpiące z romantyzmu.
Kolejną powieścią byli wydani cztery lata po Nędznikach Pracownicy morza. Pod wpływem codziennych doświadczeń i obserwacji związanych z życiem na Guernsey Hugo uczynił jej głównym wątkiem udaną próbę sprowadzenia do portu zniszczonego statku parowego. Dokonuje jej Gilliatt, wykluczony z miejscowej społeczności dziwak o szlachetnym sercu. Znacznie mniej znana jest wydana w 1869 powieść Człowiek śmiechu, osadzona w siedemnastowiecznej Anglii. Motyw niesprawiedliwości społecznej i ludzkiej krzywdy zostaje w niej zrealizowany w postaciach trójki bohaterów: okaleczonego w dzieciństwie Gwynplaine'a, bohatera tytułowego, niewidomej Dei i Ursusa, samotnika i brzuchomówcy. Powieść w metaforyczny sposób przedstawia zakończoną klęską walkę ludu o swoje prawa, jednak symbolika utworu jest znacznie szersza, a surrealizm wizji dodatkowo utrudnia odbiór tekstu.
Ostatnią powieść, Rok dziewięćdziesiąty trzeci, Hugo poświęcił rewolucji francuskiej. Powrócił w niej temat walki sprawiedliwości ludzkiej, wyrażanej przez prawo, z boską (zasada miłosierdzia i przebaczenia win). Pisarz ograniczył liczbę poruszanych w tekście wątków na rzecz skupienia się na obrazie potęgi rewolucyjnego Konwentu i tragicznego konfliktu między trójką bohaterów.


=== Dramaty ===

Twórczość dramatyczna Victora Hugo z okresu monarchii lipcowej jest przez krytyków i historyków literatury oceniana dość nisko. Według Gustave'a Lansona jedynie dramaty wierszowane zasługują na uwagę i powinny być traktowane jako „zbiory poetyckie, w których poszczególne utwory są powiązane nicią intrygi”. Wartościowe są w nich – z uwagi na walory poetyckie – jedynie pojedyncze fragmenty, podczas gdy całe dramaty cechuje brak zmysłu teatralnego, niezręczne i nieprawdopodobne wątki, jednowymiarowe postaci, brak całościowych wizji miejsca akcji (poza Ruy Blasem i Burgrabiami, w których Hugo umieścił obrazy znanych mu Hiszpanii i Nadrenii), nadmiar typowych dla romantyzmu melodramatycznych rekwizytów. Sztuki teatralne Hugo budował w oparciu o proste i mało prawdopodobne antytezy, tworząc postaci okrutnego błazna, który jest zarazem czułym ojcem (Trybulet z Król się bawi) czy szlachetnego w swoim postępowaniu łotrzyka (tytułowy bohater Hernaniego). Szczególnie chętnie powtarzał wzorzec bohatera prześladowanego przez zły los, rozczarowanego życiem i ponurego. Los postaci z dramatów Hugo jest przesądzony od samego początku dzieła, a nawet w przypadku, gdy przeżywają oni moralne dylematy, ich patetyczne wywody nie przekazują widzowi obrazu prawdziwych uczuć. Sukces sztuk Hugo możliwy jest tylko wtedy, gdy główne role w nich odgrywają wybitni aktorzy.
Mimo to Victor Hugo zajmuje stałe miejsce w historii dramatu francuskiego dzięki przedmowie do Cromwella, w której przedstawił swoją, żywo następnie dyskutowaną, koncepcję dramatu romantycznego i stał się przywódcą nurtu romantycznego w literaturze. Sugerował w niej pisanie dramatów wyłącznie wierszem, na wzór szekspirowski, oddając bogactwem stylu złożoność życia. Domagał się odejścia od sztywnego podziału na tragedie i komedie, by motywy komiczne i groteskowe mogły współistnieć z tragizmem. Sam Cromwell, dramat niesceniczny z uwagi na rozmiary, zyskuje uznanie krytyki dzięki oryginalności i sile wyrazu. Najlepszym dramatem Hugo jest Ruy Blas.
Dramaty Hugo pisane w okresie monarchii lipcowej w zamyśle autora miały przekazywać jego poglądy polityczne i społeczne. Ich wykładu dokonywał każdorazowo w przedmowach do sztuk. Świadomym zabiegiem była również różnorodność miejsc akcji dramatycznej (Włochy, Anglia, Niemcy, Hiszpania) – pisarz pragnął przekazać jak najwięcej o dylematach i uczuciach człowieka, kreując bohaterów z różnych obszarów.
W 1843 roku mocno dotknęła go porażka Burgrabiów, utworu słabego literacko z uwagi na „epicką przesadę graniczącą ze śmiesznością”. Emigracja z Francji i skupienie się na twórczości poetyckiej i powieściowej sprawiły, że Hugo przestał po tej dacie tworzyć na potrzeby sceny. Nie stracił jednak całkowicie zainteresowania dramatem – na wygnaniu opracował tom pełnych fantazji, bliskich stylistyce farsy sztuk zatytułowany Teatr na wolności. Utwory te nie były tworzone z myślą o wystawieniu. Ostatni dramat Hugo, napisany w 1869 i ogłoszony trzynaście lat później Torquemada, poruszał temat fanatyzmu religijnego i pozostawał w ścisłym związku z poezją Hugo z ostatnich lat życia. Dopiero w 1934 wydany został napisany prozą dramat Tysiąc franków nagrody, związany z Teatrem na wolności.


=== Poezja ===
Krytyk i historyk literatury francuskiej Gustave Lanson następująco podsumował twórczość poetycką Hugo:
Twórczość Hugo miała ogromne znaczenie dla rozwoju literatury francuskiej. Z jego doświadczeń korzystali późniejsi twórcy, od Baudelaire'a od Apollinaire'a. Jego wiersze odnowiły poezję francuskojęzyczną – pojawiły się w momencie, gdy dotychczas obowiązujące konwencje klasycystyczne uległy skostnieniu i przestały stanowić podstawę dla nowatorskich tekstów. Poeta mistrzowsko panował nad językiem i umiał wykorzystać artystyczne możliwości wersyfikacji. Jego ulubionymi środkami stylistycznymi były metafory i antytezy. Są one wykorzystywane praktycznie w każdym utworze i realizowane w różny sposób. Antytezy Hugo mogą wyrażać się w łączeniu w jednym tekście elementów lirycznych i narracyjnych, realistycznych scen i wizji fantastycznych, przekształcaniu obrazów przedmiotów pospolitych w głębokie i metafizyczne metafory, przechodzenie od wstrząsających scen przemocy do sielankowych obrazów natury. W zakresie metafory i bogactwa słownictwa Victor Hugo należy do najwybitniejszych twórców francuskojęzycznych. Jego wyobraźnia twórcza ma charakter w pierwszym rzędzie wizualny.
W całej twórczości poetyckiej Hugo zauważalne są wspólne cechy i tematy. Najważniejsze uczucia wyrażane w jego utworach to miłość do rodziny (zwłaszcza dzieci i wnuków) oraz współczucie dla wykluczonych i skrzywdzonych ludzi, przechodzące w umiłowanie i troskę wobec całej ludzkości. W swoich wierszach Hugo nie definiuje idei i nie przeprowadza logicznych rozumowań – zamiast tego, rozpatrując zagadnienia filozoficzne i rozważając problemy uniwersalne, tworzy wizje (porównywane przez Lansona do halucynacji). Jego poezja nie jest dydaktyczna, lecz stanowi ciąg kojarzonych ze sobą obrazów. Równocześnie opisując przyrodę lub różne przedmioty Hugo często nadaje im metaforyczne i metafizyczne znaczenie. Początkowy temat utworu odchodzi wówczas na drugi plan, powstaje mit. Umiłowanie postępu, sprawiedliwości, demokracji, miłosierdzia i dobroci dodają jego poezji uniwersalizmu, sprawiają, że Hugo wyraża nie tylko własne marzenia i aspiracje.


==== Młodość ====
Victor Hugo zaczął tworzyć poezję jako nastoletni uczeń. Jego pierwszy tom Ody i wiersze różne został opublikowany w 1822. Zawarte w nim wiersze zachowywały klasyczną formę, jednak da się w nim zauważyć typową dla Hugo niezmiernie bogatą wyobraźnię, elementy inspirowane wydarzeniami z jego życia oraz dostrzeżone w poezji André de Chéniera przerzutnie. Tematyka utworów była przede wszystkim polityczna. W kolejnych latach talent Hugo rozwijał się pod wpływem kontaktów ze środowiskiem młodych romantyków oraz regularnemu uczestnictwu w wystawach sztuki. Jego poezja stała się bardziej obrazowa – tendencja ta widoczna jest już w tomie Nowe ody z 1824, a dominuje w tomie Ody i ballady z 1826 (wydanie poszerzone, gromadzące cały dotychczasowy dorobek poetycki Hugo, wyszło dwa lata później). W tomie tym Hugo zawarł wiersze, w których eksperymentował z metrum i strofą, wprowadził także motywy średniowieczne, a w balladach także fantastyczne. W przedmowie do ostatniego wydania poeta domagał się całkowitej swobody twórczej. Rok po Odach i balladach wydane zostały Poezje wschodnie, również zaliczane przez krytykę do wczesnej poezji Hugo, wartościowej nie z uwagi na głębię i oryginalność refleksji twórczej, ale dzięki kunsztownej formie wierszy i potędze wyobraźni młodego autora. W Poezjach wschodnich znalazły się wiersze oparte na popularnych wśród romantyków motywach orientalnych, teksty inspirowane wojną i niepodległość Grecji oraz wiersze różne (niektóre były już publikowane w poprzednim tomie), w tym kilka poświęconych pamięci Napoleona. Postać ta została poddana szczególnej idealizacji, jej apoteozie towarzyszy obrona wolności. Od Poezji wschodnich datuje się również swobodne łączenie ze sobą elementów realistycznych i nierealnych, które stanie się typowe dla poezji Hugo.


==== Poezja lat monarchii lipcowej ====
W 1831 Hugo wydał tom Jesienne liście, w którym zwrócił się ku tematom inspirowanym życiem prywatnym i rodzinnym. Do tematyki politycznej powrócił w Pieśniach zmierzchu z 1835. Głosy wewnętrzne, opublikowane dwa lata później, stanowiły zwrot ku problematyce filozoficznej. W zawartych w tomie wierszach Hugo zadawał pytania o wiarę, cel życia, sens egzystencji ludzkości. Kwestie te poruszał także w wydanych w 1840 Blaskach i cieniach. Podobnie jak w przypadku dramatów i powieści, również w poezji Hugo dostrzegalne są powracające i stale przetwarzane motywy. Ambicją poety staje się reprezentowanie swojej epoki, oddawanie jej dylematów filozoficznych, społecznych, religijnych, politycznych, jego twórczość nie ma ograniczać się do wyrażania własnych emocji. Równocześnie poeta pozostał wierny estetyce romantycznej nawet wtedy, gdy stawała się ona coraz bardziej przebrzmiała.


==== Poezja lat wygnania ====

Wyjazd na Wyspy Normandzkie okazał się przełomem także w poezji Hugo. Zdecydowany, by swoimi dziełami literackimi potępić Napoleona III, w wydanej w 1853 Chłoście poeta ostatecznie odrzucił resztki klasycystycznych konwencji literackich i osiągnął całkowitą wolność ekspresji.
Jedyną francuskojęzyczną satyrą polityczną o porównywalnej wartości są szesnastowieczne Poema tragiczne Agrippy d'Aubigné. Hugo w Chłoście wyraził poczucie krzywdy własnej i całego ludu, a swoją wrogość do II Cesarstwa i wiarę w jego upadek okazywał za pomocą różnorodnych środków wyrazu.
Zmiana tonu i stylu poezji Hugo, jaka zaszła w momencie wyjazdu z Francji, była różnie interpretowana przez krytyków. Pierwsza grupa badaczy uważa, że ewolucja twórcza jego poezji była procesem ciągłym, a zapowiedzi zjawisk dostrzegalnych w wierszach powstałych na wygnaniu są dostrzegalne we wcześniejszych tomach. Inni krytycy (jak D. Saurat) sugerują, że do 1851 Hugo pisał wiersze takie, na jakie panowała moda, chcąc zyskiwać popularność w oczach czytelników. Jako emigrant przestał przejmować się gustami francuskich odbiorców i ujawnił swój prawdziwy styl i zainteresowania twórcze. Z kolei L. Mabilleau wnioskował, że Hugo był przede wszystkim romantykiem. Do ok. 1840 tendencje w rozwoju poezji francuskiej odpowiadały jego temperamentowi, toteż starał się odzwierciedlać je w swojej twórczości. Następnie jednak zignorował zachodzące w literaturze przemiany, odchodzące od romantyzmu, i stał się autorem tworzącym „poza czasem”.
Tworzenie wyłącznie poezji zaangażowanej okazało się dla pisarza na tyle nużące, że trzy lata po Chłoście wydał tom wierszy o skrajnie odmiennym charakterze. Zamyślenia (Kontemplacje) są zbiorem tekstów wcześniejszych, z lat 1848–1850, obrazujących cierpienia i rozterki Hugo, jego cierpienie po śmierci córki, rozdarcie między wiarą i jej odrzuceniem, próby odpowiedzi na pytania o sens życia i działania człowieka.
Wątki apokaliptyczne, obecne w Zamyśleniach, zajmują w wyobraźni Hugo coraz poważniejsze miejsce i stają się osnową kolejnych dzieł: nieukończonych poematów Zagłada Szatana oraz Bóg. Pierwszy z tekstów miał ukazywać bezmiar miłości bożej i siłę anioła Wolności, która doprowadza do klęski diabła i jego wygnania poza granice ziemi. Drugi poemat, oparty na serii antytez, obrazuje stosunek człowieka do Boga, od odrzucenia religii, poprzez chrześcijaństwo i postawę racjonalistyczną, do wiary w boską sprawiedliwość i miłość. Z obydwoma poematami, które Hugo tworzył z przerwami, związany jest wiersz Najwyższe miłosierdzie oraz poemat Osioł, w którym poddał surowej krytyce ateizm i chełpliwe twierdzenia pozytywistów, odrzucających czynniki niematerialne w swoim widzeniu świata. Za radą swojego wydawcy Hugo planował ująć zagadnienia metafizyczne w przystępniejszej dla czytelnika formie „małych epopei”. Ostatecznie zarzucił ten projekt, a opracowane już wiersze połączył w epopeję Legenda wieków – opis historii świata jako drogi z ciemności do światła, od barbarzyństwa do ideału, stopniowego zwyciężania dobra, postępu technicznego, z którym związane jest moralne doskonalenie się ludzkości. Całość zamykała monumentalna scena Sądu Ostatecznego. Światopogląd poety i wydźwięk jego wierszy radykalnie odbiegał od przesłania większości powstających w tym okresie utworów (w literaturze francuskiej dominowały nowe kierunki realistyczne), jednak kunszt poetycki Hugo sprawił, że jego dzieło i tak zostało odebrane pozytywnie. Legenda wieków, Chłosta i Zamyślenia są najważniejszymi dziełami poetyckimi Hugo, streszczają się w nich wszystkie wielkie tematy jego twórczości. Żaden z późniejszych tomów wierszy, chociaż niektóre zawarte w nich utwory są dziełami o wysokiej wartości literackiej, nie osiągnął poziomu trzech wymienionych tekstów. W ramach odpoczynku od tworzenia poezji metafizycznej, latem 1859 i 1865 Hugo pracował nad lżejszymi Piosenkami ulic i lasów, w których z wirtuozerią twórczą chwalił miłość, sztukę i piękno przyrody. Piosenki... cechują kunsztowne rymy i wiersz sześcio- lub ośmiostopowy.


==== Poezja ostatnich lat życia ====
Hugo nie przestawał tworzyć wierszy do końca życia, a ich tematyka stale się zmieniała. W tomach opublikowanych w latach 70. XIX w. (Straszliwy rok, Dla moich wnucząt) zawarł zarówno pogodne utwory dedykowane swoim wnukom, jak i satyry polityczne bliskie estetyce Chłosty. Z czasem coraz ważniejsze stawały się dla niego kwestie filozoficzne. W ostatnich latach wiele miejsca poświęcił kwestiom religijnym. Krytykował zarówno ateizm, jak i klerykalizm, głosił pochwałę wiary, sceptycznie oceniając natomiast religie instytucjonalne i zorganizowane wierzenia (poematy Papież, Religia i religie). W tomie Cztery strony ducha zebrał napisane w ciągu minionych czterech dekad poematy, by pokazać przykłady swojej twórczości lirycznej, epickiej, dramatycznej i satyrycznej.


=== Grafiki ===
Powszechnie nie są znane jego zamiłowania i talenty plastyczne. Ciągle odkrywa się na nowo jego obrazy. Stworzył ich około 4 tysiące (niektóre dostępne on-line), obecnie wystawiane nie tylko we Francji, ale również w Nowym Yorku, Wenecji, Brukseli i Madrycie.
Jako dobry samouk Hugo nie wahał się używać metod ludowych albo eksperymentalnych: mieszał atrament z czarną kawą, węglem, sadzami z komina, szkicując końcem zapałki albo chorągiewką ptasiego pióra.
Jego dzieła są małych rozmiarów i służyły mu do ilustrowania swej twórczości literackiej (Les Travailleurs de la mer), jak również jako prezenty dla przyjaciół wysyłane na urodziny lub inne okazje. Ta sztuka, którą uprawiał przez całe życie, stanowiła dlań przede wszystkim rozrywkę.
Początkowo jego prace były raczej realistyczne, ale wraz z wygnaniem i mistyczną konfrontacją poety z morzem, nabrały wymiaru prawie fantastycznego.
Ta strona talentu Hugo nie umknęła uwadze jego współczesnych i była przyczyną wielu pochwał, w szczególności od Baudelaira:
Nie znalazłem u wystawców Salonu tej wspaniałej wyobraźni, która tkwi w obrazach Victora Hugo jak tajemnica w niebie. Mówię o jego rysunkach atramentowych, bo to więcej niż jasne, że w poezji nasz poeta jest królem pejzażystów.


== Poglądy ==


=== Ustrój państwa ===

Poglądy polityczne Victora Hugo na przestrzeni jego życia kilkakrotnie ewoluowały. We wczesnej młodości pisarz, pod wpływem matki, był monarchistą i zwolennikiem panujących we Francji Burbonów. Następnie, zafascynowany postacią ojca, stał się piewcą Napoleona i okresu Cesarstwa. W Napoleonie widział nie tylko wybitnego wodza, ale i spadkobiercę idei rewolucji francuskiej, genialnego obrońcę postępu i wolności, wzór do naśladowania. Pozytywnie przyjął rewolucję lipcową, ale był zadowolony z faktu, że nie wprowadzono po niej ustroju republikańskiego. Stopniowo coraz silniejsze były u niego przekonania liberalne, jednak samej instytucji monarchii we Francji bronił do samej Wiosny Ludów i nawet po jej obaleniu. Twierdził, że główną siłą sprawczą w społeczeństwie jest lud, ale dobry, wykształcony i światły król może zapewnić mu szczęśliwy byt tak samo, jak republika, istnienie monarchii nie przekreśla również wolności jednostki. Zdaniem niektórych badaczy przekonania monarchistyczne u Hugo miały charakter bardziej sentymentalny niż wynikały z głębszej refleksji. Hugo zachowywał sceptycyzm także w kwestii powszechnego prawa do głosowania, twierdząc, że decyzje podejmowane tą drogą nie muszą wcale być słuszne i pożyteczne dla ogółu społeczeństwa.
Hugo definitywnie potępił monarchię dopiero w czasie pobytu na Guernsey. Na kartach Nędzników jednoznacznie stwierdził, że sprawiedliwe społeczeństwo można zbudować jedynie w republice.
Hugo podkreśla, że lud zawsze ma prawo do buntu przeciwko niesprawiedliwej władzy. Sugeruje nawet, że republika jest ze swojej natury ustrojem bardziej postępowym niż monarchia, a zatem poddani zawsze mogą wypowiedzieć posłuszeństwo królowi i zażądać jej proklamowania. Poeta wierzył, że postęp polityczny i społeczny jest siłą uniwersalną i w ostatecznym rozrachunku doprowadzi do ustanowienia sprawiedliwego społeczeństwa, opartego na zasadach rewolucji francuskiej – wolności, równości, braterstwa.


=== Społeczeństwo i jego problemy ===
Jednym z tematów powracających w całej twórczości Hugo był problem niesprawiedliwości społecznej, ubóstwa, nędzy i wykluczenia. Wrażliwość społeczna twórcy rozwijała się w czasie monarchii lipcowej; im lepsza była jego własna sytuacja materialna, tym bardziej współczuł ubogim. Już w 1834 Hugo sugerował, że problemy społeczne są ważniejsze niż kwestie polityczne czy wyznaniowe.
Pisarz był zdania, że walkę z nędzą i wykluczeniem można podjąć w oparciu o wartości chrześcijańskie. Do czynnego zwalczania ubóstwa wzywał nie tylko na kartach swoich utworów, ale i jako polityk, zwłaszcza po Wiośnie Ludów, która uzmysłowiła mu rozmiary i znaczenie problemu nierówności społecznych we Francji. 9 lipca 1849 w Zgromadzeniu Ustawodawczym wyraził przekonanie, że likwidacja cierpienia na świecie nie jest możliwa, można natomiast całkowicie usunąć z niego nędzę. Hugo pragnął być pośrednikiem między zamożnymi i wpływowymi ludźmi, otwierać im oczy na los ubogich i skłaniać do dobrowolnego dzielenia się posiadanym majątkiem. Twierdził, że za nędzę nie należy winić sił nadprzyrodzonych, lecz samo społeczeństwo. Uważał, że współczesny mu porządek społeczny, zgadzając się na nędzę jednostek, doprowadza je do upadku moralnego, którego skutki są nieodwracalne, nie istnieją bowiem skuteczne instrumenty resocjalizacji, zaś w żadnym razie nie jest takim system karny.


=== Znaczenie i rola sztuki ===
Zadaniem twórców zdaniem Hugo było zabieranie głosu w aktualnych sprawach, „budzenie sumień” nawet bez bezpośredniego zaangażowania politycznego. Przez całe życie poeta twierdził, że sztuka musi być użyteczna społecznie, w 1859 zdecydowanie sprzeciwił się hasłu sztuka dla sztuki. Według Hugo w XIX w. poeci zajmowali miejsce, które dawniej należało do duchowieństwa i obdarzeni byli szczególną misją. Z ich dzieł powinny płynąć „wielkie myśli”, potwierdzane w całej twórczości oraz w życiu osobistym. Największe znaczenie dla realizacji tego obowiązku poetów miała mieć twórczość dramatyczna, jako najbardziej przystępna w odbiorze.
Hugo wskazywał dwojaką rolę poety. Talent literacki nakłada na niego obowiązek przyczyniania się do promowania uniwersalnych wartości. Twórca jest również bezstronnym sędzią i obserwatorem bieżących wydarzeń, potrafi ocenić je tak, jak rzetelny historyk formułuje oceny przeszłości. W ocenie Hugo poeta obdarzony jest również szczególnym talentem widzenia przyszłości, co gwarantuje mu geniusz darowany przez Boga.


=== Kara śmierci ===

Hugo był zdecydowanym przeciwnikiem kary śmierci. Problemami systemu karnego i więziennictwa zainteresował się w młodości podobnie jak wielu innych twórców romantycznych. W powieściach Ostatni dzień skazańca i Klaudiusz Nędzarz podkreślał okrucieństwo, niesprawiedliwość i nieskuteczność kary ostatecznej. Powołując się na Ewangelię, żądał jej zniesienia i oparcia kodeksów na zasadzie miłosierdzia głoszonej przez Chrystusa.
Brał udział w dyskusji parlamentarnej w 1848, która poprzedziła zniesienie we Francji kary śmierci. Gdy prezydent II Republiki Alphonse de Lamartine podpisał dekret znoszący tę karę, w podniosły sposób chwalił jego postępowanie na łamach prasy.


=== Religia ===
Wiktor Hugo nie został ochrzczony w dzieciństwie, a jego matka nie wpoiła mu żadnych przekonań religijnych. W czasach Restauracji, jako oddany monarchista, Hugo z konformizmu zaczął uczestniczyć w katolickich praktykach religijnych. Porzucił katolicyzm po tym, gdy został zdradzony przez żonę, nigdy jednak nie wystąpił otwarcie przeciwko dogmatom tego wyznania ani nie stał się ateistą. Zadbał o katolickie wychowanie dzieci.
Refleksja nad sprawami ostatecznymi, losem świata i człowieka była stale obecna w twórczości Hugo. Dlatego pisarz, odrzucając katolicyzm jako wyznanie „nieaktualne” i przebrzmiałe, zachował przekonanie, że słuszne jest przesłanie Ewangelii, wzywające do modlitwy i wspierania ubogich. W swojej poezji wielokrotnie wysławiał Boga. Na swoiście rozumianej etyce chrześcijańskiej – inspirowanej koncepcjami ks. de Lamennais – opiera się całe przesłanie powieści Nędznicy.


=== Kolonializm ===
Victor Hugo był obrońcą kolonializmu, w którym widział rozwój cywilizacyjny; przeniesienie kultury wytworzonej przez rasę białą na tereny zamieszkałe przez „dziką” ludność czarnoskórą, której niższość jego zdaniem wynikała z samej natury. Europie przypisywał zadanie cywilizowania Afryki. Swoje widzenie Afryki (najprawdopodobniej miał na myśli czarną Afrykę subsaharyjską) przedstawił w mowie z 1879. Kontynent afrykański opisał tam jako „ziemię bez historii”, dziką i barbarzyńską, przez sześć tysięcy lat stanowiącą przeszkodę dla postępu całej ludzkości. Według pisarza Francuzi i Brytyjczycy czynili dobrze, podbijając ziemie afrykańskie, co więcej, otrzymywali je w darze od Boga.


=== Niewolnictwo i ludność czarnoskóra ===
W odróżnieniu od wielu francuskich twórców swojej epoki Hugo nigdy nie poparł ani nie przedstawiał w pozytywnym świetle na kartach swoich utworów powstania niewolników na San Domingo. Wspominając natomiast Haitańczyków-obywateli niepodległego państwa pisał o nich najczęściej w sposób krytyczny lub szyderczy. Utwory, w których wspominał haitańskiego cesarza Faustyna I, porównując go do Napoleona III, chociaż w pierwszym rzędzie atakują tego drugiego, mają nawet wydźwięk rasistowski. W równie negatywnym świetle czarnych niewolników przedstawia młodzieńcza powieść Hugo Bug-Jargal. Poglądy pisarza stanowiły odbicie powszechnego w jego epoce przekonania o supremacji ludności białej, zwłaszcza Europejczyków.
W powieści Bug-Jargal, jedynej, której bohaterami są czarnoskórzy niewolnicy, Hugo interesuje się bardziej wpływem całkowitego poddaństwa na zachowanie jednostek (zarówno niewolników, jak i właścicieli)niż oceną samej instytucji. Pisarz nie potępił niewolnictwa w żadnym tekście napisanym przed wyjazdem na emigrację. W 1848, jako deputowany, nie zaangażował się w dyskusję w sprawie zniesienia niewolnictwa i nie odniósł się w żaden sposób do podpisania przez prezydenta kraju dekretu zabraniającego tej formy poddaństwa. Dopiero w 1851 Hugo wystąpił ze zdecydowaną krytyką niewolnictwa w Stanach Zjednoczonych, określając je jako barbarzyństwo.
Hugo wystosował w 1859 list otwarty w obronie Johna Browna, twierdząc w nim, że jeśli walka zbrojna jest w ogóle uzasadniona, to tylko przeciwko niewolnictwu. Nie zmienił jednak poglądów w sprawie samej ludności czarnoskórej. Jedyny tekst, w którym wprost stwierdził, iż między rasami ludzkimi nie ma różnic, to list przeznaczony do publikacji na łamach haitańskiej prasy. W jego nieopublikowanych listach i późniejszych tekstach surowa krytyka niewolnictwa powraca wielokrotnie. Hugo równocześnie podkreśla zasługi Francji dla zniesienia niewolnictwa, nigdy nie odstępuje również od przekonania o wyższości kultury stworzonej przez białych ludzi.


=== Stany Zjednoczone Europy ===
Idea Stanów Zjednoczonych Europy przewijała się wielokrotnie w przemówieniach i pismach Victora Hugo:
Żadnych granic! Ren dla wszystkich! Bądźmy jedną Republiką, bądźmy Stanami Zjednoczonymi Europy, bądźmy kontynentalną federacją, wolnością europejską, bądźmy pokojem światowym! (przemówienie w Zgromadzeniu Narodowym, 1 marca 1871)
Gdy w sierpniu 1876 w okrutny sposób stłumiono powstania bośniackich Serbów i Bułgarów przeciwko imperium osmańskiemu, Hugo napisał manifest zatytułowany „Dla Serbii”: Zbrodnie pozostają zbrodniami a rządy nie mają więcej uprawnień od jednostek, aby napadać innych dopóki Europa jest solidarna. (...) To co się dzieje w Serbii pokazuje konieczność Stanów Zjednoczonych Europy. Niech po podzielonych rządach nastąpią zjednoczone ludy.
Chciałbym na koniec życia dokonać wielkiego dzieła i umrzeć. Tak oto ustanowić Stany Zjednoczone Europy. (Notatka z lat 1876–1878)
„Przed trzema dniami, 14 lipca, zasadziłem w moim ogrodzie w Hauteville-House dąb Stanów Zjednoczonych Europy” (notatka z 17 lipca 1870)
Jego współcześni uważali tę ideę za absurd i utopię (np. Francuzi i Niemcy uważani byli za dziedzicznie skazanych na wieczną wrogość). Hugo nie był jednak naiwny: Niech będzie, że utopia. Ale nie zapominajmy, że kiedy idą do tego samego celu co ludzkość, (...) utopie jednej epoki stają się faktami w następnej. (Le Rhin)


== Odbiór ==


=== Twórczość Hugo w oczach współczesnych mu autorów ===

Za życia pisarza jego dorobek literacki był zarówno oceniany bardzo wysoko, jak i silnie krytykowany. Przedmiotem kontrowersji były również poglądy polityczne Hugo lub jego życie prywatne. W Hugo widziano autora odmiennego od wszystkich innych aktywnych w tej samej epoce twórców.
Théophile Gautier porównywał Hugo do ogromnego drzewa. Sainte-Beuve był początkowo wielkim entuzjastą jego twórczości, w połowie lat 30. stał się wobec niego krytyczny, by po publikacji Nędzników przyznać, iż Hugo obdarzony był wyjątkowym talentem. Leconte de Lisle zestawiał Hugo z Himalajami.
Charles Baudelaire patrzył z uznaniem na Hugo, ale jednocześnie odczuwał też irytację wobec poety, tworzącego wiersze „polityczne”. Émile Zola wytknął mu chłód wobec komunardów i nie był tu jedyny, inni zaś krytykowali Hugo za przyjmowanie postaw zbyt prospołecznych. Gustave Flaubert podziwiał romantyzm Hugo, ale nie ufał „staremu krokodylowi”, którym to mianem określił pisarza po lekturze jego dygresji filozoficznych znajdujących się zwłaszcza w Nędznikach. Baudelaire i Paul Verlaine podzielali punkt widzenia, według którego sztuka i zaangażowanie polityczne nie powinny być mieszane.


=== Odbiór Hugo i jego dzieł po śmierci ===


==== III Republika ====
Natychmiast po śmierci Victor Hugo stał się przedmiotem oficjalnego upamiętnienia państwowego, które graniczyło ze świeckim kultem (podobnie jak w przypadku Pasteura). Jego postać pojawiała się w podręcznikach szkolnych, wielokrotnie wybierano go na patrona ulic i szkół, jego podobizną zdobiono rozmaite przedmioty. Równocześnie rodzina Hugo zniszczyła jego listy do kochanek, a w oficjalnych biografiach nie wspominano o jego romansach. W świadomości zbiorowej Hugo był przede wszystkim autorem powieści, na czele z Nędznikami. Zamożne mieszczaństwo ceniło przede wszystkim jego wczesną poezję, traktując późniejsze dzieła jako pozbawione dobrego smaku. Popularność Hugo zwiększały kolejne wydania jego utworów, a od 1907 także adaptacje filmowe.
Oceny dzieł Hugo zmieniły się po I wojnie światowej, która zdawała się wykazać fałszywość wiary pisarza w postęp ludzkości. W dwudziestoleciu międzywojennym nie wznawiano jego utworów ani nie wystawiano sztuk. Pojawiły się natomiast szkice biograficzne skupiające się na dotąd przemilczanych aspektach jego życia – romansach, zainteresowaniu spirytyzmem itp. Hugo pozostawał symbolem dla francuskiej lewicy, ostro atakowała go natomiast u schyłku lat 30. XX wieku prawica. Poezję Hugo na nowo odczytywali i nawiązywali do niej twórcy związani w czasie II wojny światowej z francuskim ruchem oporu.


==== Po II wojnie światowej ====
Po 1945 osoba i twórczość Victora Hugo nie były już ani obiektem zajadłych ataków, ani kultu z pierwszych dekad po jego śmierci. Jego utwory regularnie były częścią antologii, pojawiły się adaptowane dla dzieci wersje rozdziałów Nędzników poświęconych Gavroche'owi oraz dzieciństwu Kozety. W świadomości publicznej funkcjonowały jednak tylko wybrane, najczęściej przedrukowywane teksty poety (np. w podręczniku do historii literatury francuskiej obowiązującym w liceach skupiano się na wczesnej, romantycznej twórczości Hugo, praktycznie pomijając okres emigracji). Aby zmienić tę sytuację, w 1952 Louis Aragon wydał tom Czy czytaliście Victora Hugo?, w którym zawarł przede wszystkim powstałe po 1850 teksty. Duże znaczenie miała również biografia pióra H. Guillemina, Victor Hugo par lui-même, ukazująca postać i osobowość pisarza w sposób bardziej wielowymiarowy, niż wcześniejsze opracowania. Renesans zainteresowania Victorem Hugo po II wojnie światowej dotyczył również jego dramatów. Wszystkie, oprócz Burgrabiów i Cromwella, wróciły na sceny teatralne. Powieści Nędznicy i Katedra Marii Panny w Paryżu były wielokrotnie ekranizowane.


== Lista dzieł ==
W nawiasie podano tytuł oryginalny utworu i rok pierwszego wydania francuskiego


=== Sztuki teatralne ===
Cromwell (1827)
Hernani, czyli Honor kastylski (Hernani, 1830)
Marion Delorme (1831)
Król się bawi (Le Roi s’amuse, 1832)
Lukrecja Borgia (Lucrèce Borgia, 1833)
Marya Tudor (Marie Tudor, 1833)
Angelo, tyran de Padoue (1835)
Ruy Blas (1838)
Burgrabiowie (Les Burgraves, 1843)
Torquemada (1882)
Théâtre en liberté (1886)


=== Powieści ===

Bug-Jargal (1826)
Han z Islandii (Han d’Islande, 1823)
Ostatni dzień skazańca (Le Dernier Jour d’un condamné, 1829)
Katedra Marii Panny w Paryżu (znane również jako Dzwonnik z Notre Dame lub Kościół P. Marii w Paryżu; Notre-Dame de Paris, 1831)
Claude Gueux (1834)
Nędznicy (Les Misérables, 1862)
Pracownicy morza (Les Travailleurs de la mer, 1866)
Człowiek śmiechu (L’Homme qui rit, 1869)
Rok dziewięćdziesiąty trzeci (Quatre-vingt-treize, 1874)


=== Poezja ===
Odes et poésies diverses (1822)
Nouvelles Odes (1824)
Odes et Ballades (1826)
Les Orientales (1829)
Jesienne liście (Les Feuilles d’automne, 1831)
Pieśni o zmroku (Les Chants du crépuscule, 1835)
Głosy wewnętrzne (Les Voix intérieures, 1837)
Światła i cienie (Les Rayons et les ombres, 1840)
Chłosta (Les Châtiments, 1853)
Kontemplacje (Les Contemplations, (1856)
Legenda wieków (Première série de la Légende des Siècles, 1859)
Les Chansons des rues et des bois (1865)
Straszliwy rok (L’Année terrible, 1872)
L’Art d'être grand-père (1877)
Legenda wieków (Nouvelle série de la Légende des Siècles, 1877)
Religions et religion (1880)
Les Quatre Vents de l’esprit (1881)
Legenda wieków (Série complémentaire de la Légende des Siècles, 1883)
La Fin de Satan (1886)
Toute la Lyre (1888)
Dieu (1891)
Nouvelle série de Toute la Lyre (1893)
Les Années funestes (1898)
Dernière Gerbe (1902)
Océan. Tas de pierres (1942)


=== Inne teksty ===
Étude sur Mirabeau (1834)
Littérature et philosophie mêlées (1834)
Ren (Le Rhin, 1842)
Napoleon Mały (Napoléon le Petit, pamflet, 1852)
Lettres à Louis Bonaparte (1855)
William Shakespeare (1864)
Paris-Guide (1867)
Mes Fils (1874)
Actes et paroles – Avant l’exil (1875)
Actes et paroles – Pendant l’exil (1875)
Actes et paroles – Depuis l’exil (1876)
Histoire d’un crime – 1re partie (1877)
Histoire d’un crime – 2e partie (1878)
Le Pape (1878)
L'Âne (1880)
L’Archipel de la Manche (1883)
Œuvres posthumes
Rzeczy widziane (Choses vues – 1re série, 1887)
Alpes et Pyrénées (1890)
France et Belgique (1892)
Correspondances – Tome I (1896)
Correspondances – Tome II (1898)
Rzeczy widziane (Choses vues – 2e série, 1900)
Post-scriptum de ma vie (1901)
Mille Francs de récompense (1934)
Pierres (1951)
Mélancholia


== Adaptacje ==
Dzieła Hugo były wielokrotnie adaptowane przez kino, telewizję i teatr. Najwięksi aktorzy starali się o wcielenie w role jego bohaterów. We Francji Jean Valjean był interpretowany przez Harry’ego Baura, Jeana Gabina, Lino Venturę, a także Gerarda Depardieu. Współcześnie także wielu pieśniarzy podejmuje jego utwory, np. Georges Brassens (Gastibelza), Julos Beaucarne (Je ne songeais pas à Rose), Colette Magny (Les Tuileries, Chanson en canot).


=== Film ===

Powstało ogółem niemal sto adaptacji filmowych, w tym około dwudziestu samych Nędzników i niewiele mniej Katedry NMP w Paryżu. Uniwersalność Hugo przejawia się w filmie w sposób szczególny, gdyż różne kinematografie podjęły jego dzieła: amerykańska (1915, „Don Caesar de Bazar” na podstawie „Ruy Blas”), angielska, indyjska (Badshah Dampati,1953, na podstawie „Katedry NMP w Paryżu”), japońska (1950, Re Mizeraburu: Kami To Akuma: adaptacja „Nędzników” w kontekście japońskiej ery Meiji), egipska (np. 1978, Al Bo’asa, znów na podstawie Nędzników), włoska (1966, L’Uomo che ride, adaptacja „Człowieka śmiechu”) i inne.
Dodać do tego należy filmy inspirowane biografią Victora Hugo, spośród których jeden z bardziej znanych to Miłość Adeli H. (L’Histoire d’Adèle H.) w reżyserii François Truffaut.
Na podstawie powieści powstały również liczne filmy rysunkowe, z których najbardziej znane to „Dzwonnik z Notre-Dame” (1996) (The Hunchback of Notre Dame) wyprodukowany przez Walt Disney Pictures i Nędznicy (1979), animacja japońska.


=== Telewizja ===
Istnieje też znaczna liczba adaptacji telewizyjnych, mniej lub bardziej wiernych oryginałowi. W rodzinnej Francji znakomitą sławą cieszyło się przeniesienie na mały ekran „Nędzników” w reżyserii Roberta Hosseina (1985) z udziałem Lino Ventury, Jeana Carmeta i Michela Bouqueta. W roku 2000 serialowej adaptacji dokonała Josee Dayan – w tym filmie role głównych antagonistów Jeana Valjeana oraz Javerta zagrali Gerard Depardieu i John Malkovich.


=== Opera ===
Przykładowe utwory:
Lukrecja Borgia (Gaetano Donizetti, 1833), według dzieła o tym samym tytule.
Il Giuramento (Saverio Mercadante, 1837), według Angelo, tyran de Padoue.
Ernani Verdiego, 1844, na podstawie Hernani.
Rigoletto Verdiego, 1851, według Król się bawi.
Hugo nie był zwolennikiem takich adaptacji, co zapewne było zainspirowało go do rozporządzenia: Niech nikt nie składa muzyki do mych wierszy!”
Niemniej jednak jego przyjaciel Franz Liszt komponował wiele utworów symfonicznych do jego poematów: Co słychać na górze (Ce qu’on entend sur la montagne) na podstawie Jesiennych liści i Mazepa według Orientales. Również inni kompozytorzy złamali zakaz poety: Georges Bizet, Camille Saint-Saëns, Gabriel Fauré czy Richard Wagner.


=== Musicale ===
Znane musicale:
Les Misérables – adaptacja powieści Nędznicy autorstwa Alaina Boublila (libretto) i Claude'a-Michela Schönberga(muzyka) z 1980 roku.
Notre-Dame de Paris – adaptacja Dzwonnika z Notre-Dame z 1998 roku dokonana przez Luca Plamondona (libretto) i Richarda Cocciante (muzyka).


== Przypisy ==


== Bibliografia ==
Wyczerpująca bibliografia po francusku: Bibliothèque Nationale oraz Zbiory „Groupe Hugo”, Université Paris 7


=== Dzieła zebrane, wydania klasyczne ===
Édition Hetzel – Quantin, wydanie zwane „ne varietur”, 1880–1892. Œuvres complètes de Victor Hugo. Kolekcja klasyczna według oryginalnych rękopisów – J. Hetzel et Cie; A. Quantin, 1880–1889. – 48 vol. in-8°. I. Poezja (16 vol.) – II. Filozofia (2 vol.) – III. Historia (3 vol.) – IV. Podróże (2 vol.) – V. Dramat (5 vol.) – VI. Powieść (14 vol.) – VII. Czyn i słowo (4 vol.) – VIII Dzieła różne (2 vol.)
1904–1952: Éditions Ollendorff et Albin Michel, wydanie zwane „de l’Imprimerie nationale” („z Drukarni Narodowej”) Œuvres complètes de Victor Hugo – P. Ollendorff; Albin Michel; Imprimerie Nationale, 1902–1952. – 45 vol. – Portrety, ilustracje czarno-białe i kolorowe, faksymile; kolejni redaktorzy: Paul Meurice (1904–1905), Gustave Simon (1905–1928) et Cécile Daubray (1933–1952). Wydanie krytyczne, z włączoną po raz pierwszy Korespondencją Victora Hugo, jak i licznymi tekstami wcześniej niepublikowanymi.
1967–1970: Wydanie chronologiczne pod kierunkiem Jeana Massina, Œuvres complètes de Victor Hugo, Club Français du Livre, 1967–1970. – 18 vol.
Seria « Bouquins » wydawnictwa Robert Laffont. Teksty bliskie edycji J. Massina, wydanie poprawione na stulecie rocznicy śmierci Hugo. Œuvres complètes de Victor Hugo, pod redakcją Jacques Seebachera i Guy Rosa, we współpracy z akademicką grupą roboczą uniwersytetu Paris VII („Groupe Inter-universitaire de travail sur Victor Hugo-Paris VII”) R. Laffont, 1985 – 18 woluminów.


== Źródła ==
Antoine Adam, Georges Lerminier, Éduard Morot-Sir: Literatura francuska. Joanna Arnold-Ejsmont (tłum.). T. II. Warszawa: Państwowe Wydawnictwo Naukowe, 1980. ISBN 83-01-00316-2.
Jean-Bertrand Barrère: Wiktor Hugo. Człowiek i dzieło. Jerzy Parvi (tłum.). Warszawa: Państwowy Instytut Wydawniczy, 1968.
Z. Bieńkowski: Wstęp. W: W. Hugo: Hernani. Warszawa: Państwowy Instytut Wydawniczy, 1955.
Alain Decaux: Victor Hugo. Paris: Perrin, 1984. ISBN 2262003424. (fr.)
Léon-François Hoffmann: Les Noirs et l'esclavage (fr.). groupugo.div.jussieu.fr. [dostęp 2014-02-04].
René Journet, Guy Robert: Le mythe du peuple dans «Les Misérables». Paris: Éditions Sociales, 1964. OCLC 3966747. (fr.)
Gusrtave Lanson, Paul Tuffrau: Historia literatury francuskiej w zarysie. Warszawa: Państwowe Wydawnictwo Naukowe, 1963.
Jerzy Parvi: Polska w twórczości i działalności Wiktora Hugo. Warszawa: Państwowy Instytut Wydawniczy, 1977.
Annette Rosa: Victor Hugo, l'Éclat d'un siècle (fr.). groupugo.div.jussieu.fr. [dostęp 2014-02-04].


== Linki zewnętrzne ==


=== Ogólne ===
Portal dwusetlecia urodzin pisarza (fr.)
Dzieła w różnych formatach i językach www.gutenberg.org (fr. • ang.)
Œuvres complètes, site Gallica (fr.)
Jego dzieła w « Ebooks » (darmowe) (fr.)
Wiersze Victora Hugo (fr.)
Victor Hugo w InLibroVeritas.net (fr.)
Stowarzyszenie przyjaciół Victora Hugo (fr.)
Biografia i cytaty (fr.)
Victor Hugo le dessinateur (fr.)


=== Tematyczne ===
Le site officiel Victor Hugo – Guernesey (fr.)
Hauteville House la maison d’exil de Victor Hugo à Guernesey (fr.)
Maison de Victor Hugo à Vianden, Luxembourg (fr.)
Maison littéraire de Victor Hugo (fr. • ang.)
Victor Hugo adapté par les grands compositeurs classiques (fr.)
Des articles sur V. Hugo disponibles sur le site Gallica (fr.)Gdy czas ucieka - amerykański film katastroficzny z 1980 roku na podstawie powieści Gordona Thomasa i Maxa Wittsa The Day the World Ended.


== Opis fabuły ==
Na tropikalnej wyspie multimilioner Shelby Gilmore zbudował ekskluzywny hotel. W tej bajkowej scenerii goście przeżywają romantyczne uniesienia, nie zdając sobie sprawy z nadchodzącego zagrożenia. Przybywa tam Bob Spangler wulkanolog, który odkrywa, że wulkan uśpiony wzmógł aktywność. Niestety, nim zdołano podjąć odpowiednie kroki, wyspa zaczęła znikać pod warstwami lawy. By przeżyć, ludzie muszą uciekać w najwyższe rejony i tam czekać na pomoc z zewnątrz.


== Główne role ==
Paul Newman - Hank Anderson
Jacqueline Bisset - Kay Kirby
William Holden - Shelby Gilmore
Edward Albert - Brian
Red Buttons - Francis Fendly
Bárbara Carrera - Iolani
Valentina Cortese - Rose Valdez
Veronica Hamel - Nikki Spangler
Alex Karras - Tiny Baker
Burgess Meredith - Rene Valdez
Ernest Borgnine - Tom Conti
James Franciscus - Bob Spangler
John Considine - John Webster
Sheila Allen - Mona
Pat Morita - Sam
Lonny Chapman - Kelly
i inni


== Nagrody i nominacje ==
Oscary za rok 1980
Najlepsze kostiumy - Paul Zastupnevich (nominacja)


== Linki zewnętrzne ==
Gdy czas ucieka w bazie Internet Movie Database (IMDb) (ang.)
Gdy czas ucieka w bazie filmweb.plValerie Harper (ur. 22 sierpnia 1940 w Suffern, Nowy Jork) – amerykańska aktorka.
W latach 1964-1978 była żoną Richarda Schaala. W 1987 poślubiła Tony'ego Cacciotti z którym adoptowała córkę. W latach 70 i 80 była zaangażowana w Ruch Wyzwolenia Kobiet oraz zwolennikiem proponowanej poprawki do Konstytucji Stanów Zjednoczonych gwarantującej równe prawa dla kobiet.
Razem z Dennisem Weaverem współtworzyła organizację charytatywną L.I.F.E. w 1983 roku zajmującą się dokarmianiem potrzebujących ludzi w Los Angeles.
W 2009 roku zdiagnozowano u niej raka płuca. 6 marca 2013 roku poinformowała, że badania wykonane w styczniu wykazały iż doszło u niej do meningozy a lekarze dają jej zaledwie trzy miesiące życia. Pomimo, iż choroba nie może zostać wyleczona lekarze postanowili zastosować chemioterapię by spowolnić jej potęp.


== Przypisy ==


== Linki zewnętrzne ==
Valerie Harper w bazie Internet Movie Database (IMDb) (ang.)
Valerie Harper w bazie filmweb.pl
Valerie Harper w bazie Notable Names Database (ang.)Vittorio Gassman, ps. "Il Mattatore" (ur. 1 września 1922 w Genui, zm. 29 czerwca 2000 w Rzymie) – włoski aktor teatralny i filmowy oraz reżyser.


== Biografia ==
Urodził się w zamożnej niemiecko-włoskiej rodzinie rzymskokatolickiej, jego matka pochodziła z Pizy. W latach szkolnych był dobrym koszykarzem. Studiował aktorstwo w Accademia Nazionale d'Arte Drammatica w Rzymie. W 1942 roku zadebiutował na scenie w Mediolanie w przedstawieniu Nieprzyjaciółka (La Nemica) z Aldą Borelli w reżyserii Dario Niccodemi. Następnie przeniósł się do Rzymu i związał z zespołem Teatro Eliseo z Tino Carraro i Ernesto Calindri.
Po raz pierwszy wystąpił na ekranie w filmie Spotkanie z Laurą (Incontro con Laura, 1945). Wraz z Stoppą, Riną Morelli i Paolą Borboni występował w sztukach reżyserowanych przez Luchino Viscontiego. Grał energicznego Stanleya Kowalskiego w sztuce Tennessee Williamsa Tramwaj zwany pożądaniem (Un tram che si chiama desiderio). Następnie dołączył do Teatro Nazionale z Tommaso Salvini, Massimo Girotti, Arnoldo Foà w spektaklu Henryka Ibsena Peer Gynt. W 1952 roku wraz z Luigi Squarziną założył Teatro d'Arte Italiano i zrealizował pełną wersją dramatu Hamlet, a następnie rzadkie utwory Seneki Tyestes (Tieste) lub Ajschylosa Persowie. W 1956 roku zagrał tytułową postać w Otello.
Dużą popularność przyniósł mu udział w czarnej komedii Sprawcy nieznani (I Soliti ignoti, 1958) jako złodziej z Claudią Cardinale, komediodramacie wojennym Wielka wojna (La Grande guerra, 1959), komediodramacie Fanfaron (IL Sorpasso, 1962), komedii Potwory (I Mostri, 1963), komedii Brancaleone i Krzyżowcy (Brancaleone alle crociate, 1970), komediodramacie Zapach kobiety (Profumo di donna, 1974) jako kapitan Fausto Consolo i dramacie Drogi papa (Caro papà, 1979) . Pomimo sukcesu w filmach, Gassman nigdy nie opuścił teatru. Założył szkołę teatralną we Florencji.
Był trzykrotnie żonaty; z Norą Ricci (1944-1952), z którą ma córkę Paolę, aktorką Shelley Winters (od 28 kwietnia 1952 do 1954), z którą ma córkę Vittorię (ur. 1953), i Diletta D'Andrea (od 1972 do jego śmierci), z którą ma syna Jacopo. Z nieformalnego związku z Juliette Mayniel, ma syna Alessandro (ur. 24 lutego 1965).
W późnych latach swojego życia padł ofiarą depresji. Zmarł w wieku 78. lat na zawał mięśnia sercowego. Pochowany został na słynnym cmentarzu Campo Verano w Rzymie.


== Wybrana filmografia ==
1998: Kolacja (La Cena) jako Maestro Pezzullo
1996: Uśpieni (Sleepers) jako King Benny
1993: Abraham (TV) jako Terah
1991: Rossini! Rossini! jako Beethoven
1990: Baśnie tysiąca i jednej nocy (Les Mille et une nuits) jako Sinbad
1987: Rodzina (La Famiglia) jako Carlo w dojrzałym wieku
1983: Życie jest powieścią (La Vie est un roman) jako Walter Guarini
1982: Hrabia Tacchia (Il Conte Tacchia) jako Książę Torquato Terenzi
1982: Burza (Tempest) jako Alonzo
1981: Maszyna Sharky'ego (Sharky's Machine) jako Victor Score
1980: Naga bomba (The Nude Bomb) jako Sauvage/Nino Salvatori Sebastiani
1979: Kwintet (Quintet) jako Saint Christopher
1978: Dzień weselny (A Wedding) jako Luigi Corelli
1977: Nowe potwory (I Nuovi mostri) jako różne role
1976: Pustynia Tatarów (Il Deserto dei Tartari) jako Filimore
1974: Tacy byliśmy zakochani (C'eravamo tanto amati) jako Gianni Perego
1974: Zapach kobiety (Profumo di donna) jako kapitan Fausto Consolo
1969: 12+1 (12 + 1) jako Mario Beretti
1967: Tygrys i kotka (Il Tigre) jako Francesco Vincenzini
1967: Siedem razy kobieta (Woman Times Seven) jako Cenci
1966: Armia Brancaleone (L'Armata Brancaleone) jako Brancaleone da Norcia
1965: Włoch w Argentynie (Il Gaucho) jako Marco Ravicchio
1965: Slalom jako Lucio
1965: Koniuktura (La Congiuntura) jako Giuliano
1964: Porozmawiajmy o kobietach (Se permettete parliamo di donne) jako Dziwny gość/Dowcipniś/Klient/Kochanek/Niecierpliwy kochanek/Kelner/Nieśmiały brat/Choleryk/Więzień
1963: Sukces (Il Successo) jako Ceriani
1963: Potwory (I Mostri) jako Różne role
1963: Trudna miłość (L'Amore difficile) jako L'avvocato
1962: Rozbójnicy sycylijscy (I Briganti italiani) jako O Caporale
1962: Czarna dusza (Anima nera) jako Adriano Zucchelli
1962: Fanfaron (IL Sorpasso) jako Bruno Cortona
1962: Marsz na Rzym (La Marcia su Roma) jako Domenico Rocchetti
1961: Barabasz (Barabba) jako Sahak
1961: Duchy w Rzymie (Fantasmi a Roma) jako Giovanni Battista Villari "il Caparra"
1961: Zbrodnia (Crimen) jako Remo
1961: Życie jest ciężkie (Una Vita difficile) jako gra siebie
1961: Sąd ostateczny (Il Giudizio universale) jako Cimino
1959: Skok w Mediolanie (Audace colpo dei soliti ignoti) jako Peppe er pantera
1959: Niespodzianki miłości (Le Sorprese dell`amore) jako mistrz szkoły
1959: Wielka wojna (La Grande guerra) jako Giovanni Busacca
1959: Cud (The Miracle) jako Guido
1958: Sprawcy nieznani (I Soliti ignoti) jako Peppe
1958: Burza nad stepem (La Tempesta) jako Prokurator
1956: Wojna i pokój (War and Peace) jako Anatol
1956: Kean jako Kean
1955: Najpiękniejsza kobieta świata (La Donna piu bella del mondo) jako Książę Sergiej
1954: Mambo jako Mario
1953: Handel żywym towarem (La Tratta delle bianche) jako Michele
1952: Znak Zorro (Il Sogno di Zorro) jako Zorro
1951: Anna jako Vittorio
1951: Czarna korona (La Corona negra) jako Mauricio
1949: Wilk z Sewilli (Il Lupo della Sila) jako Pietro
1949: Wyjęci spod prawa (I Fuorilegge) jako Turi
1949: Gorzki ryż (Riso amaro) jako Walter
1947: Elena (Daniele Cortis) jako Daniele Cortis


== Linki zewnętrzne ==
Vittorio Gassman w bazie Internet Movie Database (IMDb) (ang.)
Vittorio Gassman w bazie filmweb.pl
Vittorio Gassman w bazie Notable Names Database (ang.)Apollo 1, misja oficjalnie oznaczona jako Apollo/Saturn-204 – była planowana jako pierwsza załogowa misja programu Apollo, której start ustalono na luty 1967 r. Będąc załogowym lotem próbnym, miała stanowić rozpoczęcie programu Apollo. W dniu 27 stycznia 1967 roku podczas jednego z testów przedstartowych umieszczony na wyrzutni moduł dowodzenia uległ zniszczeniu w wyniku pożaru, a cała 3-osobowa załoga zginęła. Tragiczną śmierć ponieśli Dowódca Pilot Virgil "Gus" Grissom, Senior Pilot Edward H. White i Pilot Roger B. Chaffee.
Do tragedii doszło na kompleksie startowym LC-34 na przylądku Canaveral. Nazwę Apollo 1 oficjalnie zatwierdzono ze względu na pamięć o astronautach, którzy uczestnicząc w programie Apollo ponieśli śmierć. Chociaż niezwłocznie została powołana komisja do ustalenia przyczyn tragedii, to jednak nigdy, jednoznacznie, w sposób rozstrzygający, nie ustalono źródła ognia. Śmierć astronautów przypisano szerokiemu spektrum przesłanek tkwiących w wadach konstrukcyjnych modułu dowodzenia. Załogowa faza projektu została opóźniona o dwadzieścia miesięcy zanim problemy wynikające z tragicznego wypadku zostały rozwiązane. Rakieta nośna Saturn IB (Saturn/Apollo-204) została użyta później w pierwszym bezzałogowym locie testowym modułu księżycowego, Apollo 5.


== Załoga ==


== Załogi rezerwowe ==


== Tło misji ==

Apollo/Saturn-204 był pierwszym planowanym, załogowym lotem Modułu Dowodzenia/Serwisowego (ang. CSM – Command Service Module) na niską orbitę okołoziemską. Do jego wyniesienia miała być wykorzystana rakieta Saturn IB.Moduł dowodzenia CM-012 statku kosmicznego Apollo był wczesnym projektem, określanym jako Block I – powstał, gdy nie były jeszcze opracowane techniki lądowania modułu księżycowego. W tej wersji modułu dowodzenia nie było wyposażenia umożliwiającego połączenie z modułem księżycowym. Dodanie włazu dokowania przewidywano w późniejszej konstrukcji – Block II, zgodnie z wnioskami, jakie spodziewano się uzyskać z doświadczeń z wersją Block I. Planowaną misję dwuosobowego pojazdu Block I anulowano pod koniec roku 1966.
Misję Apollo/Saturn-204 zaplanowano na 21 stycznia 1967 roku (minął wtedy poprzedni termin wyznaczony na ostatni kwartał roku 1966), obawiano się bowiem, że pierwszy lot Apollo będzie kolidować z ostatnim lotem programu Gemini. Lot miał trwać, zależnie od wyników, do 14 dni i stanowić test operacji startu, naziemnego śledzenia lotu i działania urządzeń sterowania. Kontynuacją misji Apollo/Saturn-204 miały być dwie kolejne – latem i jesienią 1967 roku. Podczas pierwszej z nich, rakieta Saturn IB miała wynieść CSM, Block II, równolegle drugi Saturn IB miał wynieść bezzałogowy moduł księżycowy LM w celu przetrenowania manewrów spotkania i dokowania na niskiej orbicie okołoziemskiej. W drugiej misji moduły dowodzenia/serwisowy CSM i księżycowy LM miały być wyniesione razem przez rakietę Saturn V na średnią orbitę okołoziemską.


== Konstrukcyjne problemy z modułem dowodzenia ==

Moduł dowodzenia statku kosmicznego Apollo był najbardziej złożonym elementem, jaki do tej pory skonstruowano. Jego budową zajmowała się amerykańska wytwórnia lotnicza North American Aviation, sugerująca początkowo, że właz wejściowy modułu dowodzenia powinien być wyposażony w zamki z ładunkami pirotechnicznymi, pozwalającymi na szybkie otwarcie luku w sytuacjach awaryjnych. NASA nie wyrażała zgody, obawiając się, iż zastosowanie zamków pirotechnicznych może doprowadzić do niezamierzonego otwarcia włazu, jak to miało miejsce w kapsule Liberty Bell 7, podczas misji Mercury 4. Przed pożarem modułu dowodzenia Apollo 1, astronauci opowiadali się za włazem otwieranym na zewnątrz. NASA twierdziła później, że astronauci myśleli o łatwości wyjścia/wejścia podczas spacerów kosmicznych i opuszczenia CM po wodowaniu, a nie o bezpieczeństwie.
Firma North American Aviation sugerowała użycie w atmosferze modułu dowodzenia CM mieszanki tlenowo-azotowej takiej, jaka jest na powierzchni Ziemi. NASA protestowała przeciw takiemu składowi mieszanki oddechowej, powołując się na zwiększone ryzyko wystąpienia choroby dekompresyjnej powodującej utratę przytomności, a nawet śmierć w przypadku losowej dekompresji. Urzędnicy NASA zapewniali, że atmosferę czystego tlenu stosowano bez wypadków w programach Mercury i Gemini (niedokładnie tak było: pożar i jednocześnie niemożność szybkiego otwarcia włazu były znanymi problemami) i dowodzili, iż czysty tlen z powodzeniem można zastosować w statku kosmicznym Apollo. Ważnym argumentem był też fakt, iż użycie czystego tlenu zmniejszało wagę modułu dowodzenia.
CM 012 dostarczono do NASA wraz ze 113 niezrealizowanymi, a uprzednio zaplanowanymi, ważnymi zmianami technicznymi. Dalsze 623 zmiany techniczne wprowadzono już po dostarczeniu modułu. Załoga wyraziła poważne zaniepokojenie dotyczące zagrożenia pożarem. W dokumentalnym filmie BBC „NASA: Triumf i tragedia” James McDivitt powiedział, że NASA nie orientowała się, jak 100% tlenowa atmosfera modułu wpłynie na spalanie. Podobne uwagi innych astronautów przedstawiono w dokumencie zatytułowanym „W cieniu Księżyca”.


== Tragedia ==


=== Plugs out ===
27 stycznia 1967 roku została przeprowadzona symulacja startu, oficjalnie uważana za względnie bezpieczną, ponieważ rakieta Saturn IB nie była załadowana paliwem. Był to test polegający na odłączeniu wszystkich zewnętrznych kabli i przewodów od statku kosmicznego i sprawdzeniu czy zestaw będzie działał na zasilaniu z akumulatorów. Po pomyślnym przejściu tego testu statek kosmiczny byłby gotów do startu 21 lutego 1967 r.
O godzinie 1:00 po południu (18:00 GMT) astronauci weszli do modułu dowodzenia, zostali przypięci do stanowisk, podłączeni do systemów statku kosmicznego w przygotowaniu do testu odłączenia instalacji naziemnej i przejścia na układy wewnętrzne. Od razu wystąpiły problemy. Kwaśny zapach maślanki, który pojawił się w powietrzu modułu opóźnił symulację startu aż do godziny 2:42. Trzy minuty później właz został zamknięty i czysty tlen zaczął wypierać powietrze z atmosfery modułu.
Dalsze problemy dotyczyły epizodów związanych z przepływem tlenu pod zbyt dużym ciśnieniem przez skafandry astronautów. Były też trudności z uzyskaniem łączności pomiędzy załogą statku kosmicznego, pokojem kontroli misji, budynkiem kontroli działania załogowego statku kosmicznego i kompleksu startowego 34. Kłopoty z łącznością spowodowały opóźnienie symulacji do godz 5:40. Większość operacji wchodzących w zakres przedstartowego odliczania była pomyślnie zrealizowana do godziny 6:30, lecz odliczanie zostało wstrzymane w momencie T minus 10 minut, kiedy jeszcze do modułu dowodzenia były podłączone wszystkie kable i przewody startowe, nadal próbowano rozwiązać problemy z łącznością.


=== Pożar ===

Załoga w module dowodzenia leżała na swoich stanowiskach sprawdzając listę kontrolną, kiedy o 6:30:54 (23:30:54 GMT) został zapisany chwilowy zanik napięcia. Dziesięć sekund później (o 6:31:04) Chaffee powiedział, "Hej..." Następnie było słychać odgłosy szamotania i po trzech sekundach krzyknął "Pożar!". Następnie Chaffee zawołał "Mamy pożar w kokpicie," a White potwierdził "Pożar w kokpicie!". Po 12 sekundach Chaffee krzyczał: "Mamy groźny pożar! Wydostańcie nas! Palimy się! Jesteśmy w ogniu!". Niektórzy świadkowie mówili, że widzieli Eda White'a na monitorach telewizyjnych jak dotarł do uchwytu włazu usiłując go otworzyć, jak płomienie w kabinie rozprzestrzeniały się od lewej do prawej liżąc szyby okienne. Następnie komunikacja z kapsułą została zerwana, a po 14 sekundach od pierwszej informacji od załogi o pożarze, ciśnienie wzrosło do ok. 2 atm, doprowadzając do pęknięcia kabiny.
Intensywny żar, gęsty toksyczny dym, niewydolne maski przeciwgazowe, fale uderzeniowe eksplozji z kabiny modułu dowodzenia, utrudniały wysiłki naziemnych grup ratunkowych. Istniała obawa, że pożar modułu dowodzenia może uruchomić ucieczkowe rakiety ratunkowe (LES) na paliwo stałe, zabijając prawdopodobnie obsługę naziemną w pobliżu. Minęło pięć minut, zanim otworzono wewnętrzny i zewnętrzny właz, procedura otwierania składała się z trzech wielostopniowych zapadek. Podczas otwierania włazów, pożar w module dowodzenia się wypalił. Chociaż światło w kabinie nadal działało, drużyny naziemne nie mogły znaleźć astronautów. Kiedy dym nieco się przerzedził, znaleziono ciała, ale nie można było ich ruszyć. Wysoka temperatura stopiła nylonowe kosmiczne kombinezony astronautów z wężami łączącymi ich z systemem podtrzymywania życia. Ciało Grissoma leżało po prostu na pokładzie. Kombinezony jego i White'a były stopione razem. Ciało Eda White'a leżało na centralnym stanowisku. Według protokołu misji jego zadaniem było otwarcie włazu otwierającego się do wewnątrz, co było niemożliwe ze względu na ciśnienie wewnątrz modułu, które było wyższe od ciśnienia zewnętrznego (atmosferycznego). Zadaniem Chaffee`ego było wyłączenie wszystkich systemów statku kosmicznego z wyjątkiem łączności. Jego ciało nadal było przypięte pasami bezpieczeństwa do prawego stanowiska.


== Następstwa ==
Zgodnie z wynikami komisji powypadkowej, Grissom odniósł oparzenia III stopnia na 1/3 części powierzchni ciała a jego skafander kosmiczny był poważnie zniszczony. White odniósł poparzenia III stopnia na połowie powierzchni ciała, a czwarta część jego skafandra została stopiona. Chaffee odniósł poparzenia III stopnia na jednej czwartej powierzchni ciała. Jak wykazało dochodzenie astronauci ponieśli śmierć poprzez uduszenie.
Jak ustaliła komisja powypadkowa, według dokumentacji CM-012 nie można było ustalić stanu faktycznego modernizacji modułu w chwili pożaru.


=== Przyczyny pożaru ===
Ponieważ moduł dowodzenia (CM) był tak zaprojektowany, aby wytrzymał zewnętrzne ciśnienie próżni kosmicznej, test plugs out został uruchomiony z ciśnieniem 16 psi wewnątrz kabiny, prawie 2 psi powyżej ciśnienia nad poziomem morza i blisko górnej granicy pomiarowej urządzeń w statkach kosmicznych. Stanowiło to gęstość tlenu 5 razy większą niż w statkach kosmicznych programów Mercury i Gemini. Obserwując wyniki światowych badań nad sztucznymi środowiskami bogatymi w tlen, należy zauważyć, że w wielu przypadków, w podobnym środowisku, zawierającym 100% tlenu pod tak wysokim ciśnieniem, materiały normalnie uważane za niełatwopalne, potrafiły się spontanicznie zapalić. Dochodzenie wykazało też wiele przykładów niespełniających obowiązujących standardów dotyczących elementów okablowania i instalacji hydraulicznej modułu dowodzenia. Pożar mógł więc powstać od iskry powstałej gdzieś w ponad 25 kilometrach kabli w module dowodzenia.
Komisja śledcza zauważyła miedziany drut platerowany srebrem znajdujący się blisko centrum foteli astronautów pozbawiony teflonowej izolacji, zdartej poprzez wielokrotne otwieranie i zamykanie włazu, który mimo to przeszedł kontrolę jakości. Ten słaby punkt w okablowaniu przebiegał w pobliżu skrzyżowania z linią chłodzącą etylenowo-glikolowo-wodną znaną z jej skłonności do przeciekania. Elektroliza etylenowo-glikonowego roztworu z srebrną anodą stwarzała poważne zagrożenie, które mogło spowodować gwałtowną reakcję egzotermiczną powodującą zapłon etylenowo-glikolowej mieszanki w żrącej testowej atmosferze bogatej w sprężony tlen.
W module dowodzenia zainstalowano 3,2 m² posadzki Velcro. Rzep Velcro okazał się być materiałem wybuchowym, zwłaszcza w środowisku z atmosferą zawierającą 100% tlenu o podniesionym ciśnieniu. W projekt wkradło się 31 kg niemetalicznych materiałów łatwopalnych.
W 1968 roku zespół fizyków z Instytutu Technologii w Massachusetts (ang. Massachusetts Institute of Technology) przybył na przylądek Kennedy'ego i wykonał testy wyładowań statycznych w module dowodzenia CM-103, który był przygotowywany do startu w misji Apollo 8.
Przy pomocy elektroskopu zmierzono przybliżoną energię statycznych rozładowań powodowanych przez testową załogę ubraną w nylonowe skafandry kosmiczne i leżących na nylonowych rozkładanych fotelach. Naukowcy znaleźli źródła o energii wystarczającej do zapłonu. Rozładowywania ładunków elektrycznych następowały wielokrotnie, gdy członkowie załogi pocierali ich skafandry o fotele, a następnie dotykali aluminiowych paneli.
Jednakże, źródła zapłonu pożaru Apollo 1 nigdy oficjalnie nie określono.


=== Modernizacja Modułu Dowodzenia ===
Po pożarze, program Apollo zawieszono do czasu zakończenia przeglądu i modernizacji. Z perspektywy czasu, projekt Modułu Dowodzenia uznano za niezrozumiały i skrajnie niebezpieczny, a w niektórych przypadkach niedbale zmontowany (zagubiony komplet kluczy nasadowych znaleziono w CM). Zostały dokonane następujące zmiany w projekcie:
Skład atmosfery kabiny CM w czasie startu został zmieniony do następujących proporcji: 60% O2, 40% N2 z ciśnieniem takim jak na poziomie morza (14,7 psi lub 1013 milibarów). Zakładano, że w czasie wznoszenia ciśnienie miałoby szybko spadać do 5 psi (345 mbar), uwalniając 2/3 tlenu i azotu obecnego podczas startu. Następnie obniżanie ciśnienia miałoby być wstrzymane i pozostawione na poziomie 5 psi, podczas gdy na zewnątrz CM ciśnienie spadałoby aż do osiągnięcia ciśnienia próżni. Następnie atmosfera kabiny miała być bardzo powoli oczyszczona, tak aby koncentracja azotu asymptotycznie spadła do zera (uwalniając azot do przestrzeni kosmicznej i jednocześnie napełniając kabinę 100% tlenem). Proces miałby trwać do następnego dnia. Chociaż atmosfera w nowej kabinie podczas startu stała się znacznie bezpieczniejsza niż 100% O2, ciągle jednak była bardziej niebezpieczna niż zwykła nad poziomem morza (21% O2). Takie rozwiązanie było jednak konieczne w celu zapewnienia wystarczającego ciśnienia cząstkowego tlenu, kiedy astronauci zdejmą hełmy krótko po starcie. 60% nominalnego ciśnienia (z 5 psi) równa się 3 psi; ciśnienie cząstkowe tlenu w powietrzu nad poziomem morza wynosi 3,07 psi (20,9% z 14,7 psi), i tyle samo wynosi w kabinie modułu dowodzenia w kosmosie, kiedy astronauci zdejmą hełmy krótko po starcie.
Środowisko wewnątrz skafandrów astronautów nie było zmieniane. Z powodu gwałtownego spadku ciśnienia wewnątrz kabiny (i wewnątrz skafandrów) podczas wznoszenia, wystąpienie choroby dekompresyjnej było całkiem prawdopodobne, jeżeli przed startem nie przeprowadzono u astronautów usunięcia azotu z ich tkanek. Aby uzyskać całkowitą pewność uniknięcia choroby dekompresyjnej astronauci powinni byli zacząć oddychanie czystym tlenem parę godzin przed startem, kontynuować to oddychanie bez przerwy podczas startu i w czasie lotu, aż do osiągnięcia orbity.
Właz został kompletnie przekonstruowany do otwierania na zewnątrz w czasie mniejszym niż jedna sekunda. W tym celu użyto nabój ze sprężonym azotem do zwolnienia mechanizmu otwierania włazu w przypadku zagrożenia, w opozycji do pirotechnicznych sworzni ścinanych wybuchowo stosowanych w programie Merkury.
Elementy z materiałów łatwo palnych zostały zastąpione materiałami samogasnącymi.
Elementy okablowania i hydrauliki pokryte zostały izolacją termiczną.
Zostało rozwiązanych 1407 problemów związanych z okablowaniem.
Nylonowe skafandry zostały zastąpione skafandrami wykonanymi z tkaniny ognioodpornej, nietopliwej pod wpływem wysokiej temperatury i pokrytej teflonem.


=== Poprzedni incydent ===
W marcu 1961 roku radziecki kosmonauta Walentyn Bondarenko poniósł tragiczną śmierć w pożarze w izolowanej komorze wypełnionej tlenem. Związek Radziecki ukrywał tę tragedię przez ponad 20 lat.


=== Miejsca pochówku ===
Gus Grissom i Roger Chaffee zostali pochowani na Narodowym Cmentarzu w Arlington. Edd White został pochowany na cmentarzu akademii West Point w stanie Nowy Jork.


=== Pozostałości CM 012 ===

Moduł dowodzenia Apollo 1 nigdy nie był publicznie wystawiany. Po pożarze, moduł został wymontowany i zabrany do Centrum Lotów Kosmicznych, w celu przeprowadzenia dochodzenia wyjaśniającego przyczyny pożaru. Po zakończeniu dochodzenia moduł przeniesiono do NASA Langley Research Center w Hampton, w Wirginii i umieszczono w chronionym magazynie. W lutym 2007 roku wrak CM-012 przeniesiono do nowszego klimatyzowanego magazynu odległego o 30 metrów. Parę tygodni wcześniej brat Gusa Grissoma publicznie zasugerował, aby CM-012 na stałe zabetonować w pozostałościach Kompleksu Startowego LC-34.


== Zobacz też ==
Moduł księżycowy
Moduł Dowodzenia/Serwisowy CSM
Apollo 13


== Przypisy ==


== Bibliografia ==
The Apollo 1 tragedy [dostęp 23-12-2011]
Apollo-1 (204) The Crew [dostęp 23-12-2011]
Apollo 1 Summary of Events [dostęp 23-12-2011]
The Review Board [dostęp 23-12-2011]
SETBACK AND RECOVERY: 1967 [dostęp 23-12-2011]Vincent Willem van Gogh (wym. [ˈvɪnsɛnt vaŋˈɣɔɣ]; ur. 30 marca 1853, zm. 29 lipca 1890) – holenderski malarz postimpresjonistyczny, którego twórczość dzięki żywej kolorystyce i emocjonalnemu oddziaływaniu wywarła dalekosiężny wpływ na sztukę XX w. Artysta w ciągu swego życia cierpiał na napady lękowe i narastające ataki spowodowane zaburzeniami psychicznymi. Zmarł w wieku 37 lat jako twórca nieznany szerszemu ogółowi, w wyniku postrzału z broni palnej – prawdopodobnie samobójczego.
Mało doceniany za życia, van Gogh zyskał sławę po śmierci. Dziś jest powszechnie uważany za jednego z największych malarzy w historii, artystę którego twórczość stanowi istotne źródło sztuki współczesnej. Van Gogh zaczął malować na kilka lat przed ukończeniem 30. roku życia, a swe najbardziej znane dzieła stworzył w ciągu 2 ostatnich lat. Jest autorem ponad 2000 dzieł, w tym: 870 obrazów, 150 akwarel i ponad 1000 rysunków i 133 szkiców listowych. Dziś jego liczne autoportrety, pejzaże, portrety i słoneczniki należą do najbardziej rozpoznawalnych i najdroższych dzieł sztuki na świecie.
Lata wczesnej młodości van Gogh spędził pracując w Goupil & Cie, firmie handlującej dziełami sztuki i podróżując między Hagą, Londynem a Paryżem. Po powrocie do Anglii otrzymał posadę nauczyciela. Jego wczesnym pragnieniem zawodowym było zostanie pastorem. Od 1879 pracował jako misjonarz w górniczym zagłębiu w Belgii. W tym czasie rozpoczął sporządzanie szkiców ludzi z lokalnej społeczności. W 1885 namalował swoje pierwsze wielkie dzieło, Jedzący kartofle. Jego paleta w tamtym czasie składała się przeważnie z mrocznych, ziemistych odcieni i nie wykazywała ani odrobiny żywej kolorystyki, która charakteryzowała jego późniejsze prace. W marcu 1886 van Gogh przeniósł się do Paryża i odkrył francuskich impresjonistów. Później wyjechał na południe Francji i poddał się czarowi silnego światła słonecznego, które tam znalazł. Jego prace stały się jaśniejsze kolorystycznie, a on sam wypracował swój jedyny i bardzo rozpoznawalny styl, który w pełni rozwinął się podczas jego pobytu w Arles w 1888.
Rozmiar wpływu, jaki choroba umysłowa van Gogha wywarła na jego twórczość, stał się przedmiotem spekulacji po jego śmierci. Pomimo szeroko rozpowszechnionej tendencji do romantyzowania złego stanu jego zdrowia współcześni krytycy widzą w nim artystę głęboko sfrustrowanego bezczynnością i chaosem myślowym wywołanym atakami choroby. Według krytyka sztuki Roberta Hughesa późne prace van Gogha ukazują go jako artystę w pełni zdolności twórczych i całkowicie panującego nad sobą.


== Listy ==

Jednym z najbardziej wiarygodnych źródeł w zrozumieniu malarstwa oraz psychiki Vincenta van Gogha jest zbiór korespondencji pomiędzy nim a jego młodszym bratem, marszandem Theo. Korespondencja ta jest podstawą większości tego, co wiadomo o myślach i poglądach artysty.
Theo wspierał swojego brata finansowo oraz psychicznie bez względu na to, w jak skomplikowanej sytuacji życiowej znajdował się Vincent. Owocem ich długoletniej przyjaźni jest kilkaset listów, które bracia pisali do siebie od roku 1872 do 1890.
Zachowało się ponad 600 listów napisanych przez Vincenta do Theo i 40 napisanych przez Theo do Vincenta. Choć wiele z nich jest niedatowanych, historycy sztuki byli w stanie uporządkować korespondencję chronologicznie. Pozostał problem dotyczący datowania listów napisanych w okresie pobytu van Gogha w Arles. Wiadomo, że tylko w ciągu tego okresu napisał on 200 listów do przyjaciół po holendersku, francusku i angielsku. Okres, kiedy van Gogh mieszkał w Paryżu, jest najtrudniejszy do badania przez historyków sztuki, ponieważ obaj bracia mieszkali razem i nie było potrzeby wymiany korespondencji pomiędzy nimi; z tego powodu źródła dla tego okresu są skąpe bądź żadne.
Obok korespondencji pomiędzy Vincentem a Theo pozostałe zachowane dokumenty obejmują listy pisane do Anthona van Rapparda, Émile’a Bernarda, siostry van Gogha Willeminy i jej przyjaciółki Line Kruysse. Listy van Gogha zostały po raz pierwszy opracowane i opatrzone adnotacjami w 1913 przez wdowę po Theo, Johannę van Gogh-Bonger. W przedmowie stwierdziła ona, iż publikuje je z „drżeniem”, ponieważ nie chce, żeby życiowy dramat artysty przesłonił jego dzieło. Sam van Gogh był zagorzałym czytelnikiem biografii innych artystów i oczekiwał, iż ich życie będzie zgodne z charakterem ich sztuki.
W dniach od 9 października 2009 do 3 stycznia 2010 w Muzeum Vincenta van Gogha w Amsterdamie została zorganizowana wystawa poświęcona jego listom; pod koniec stycznia wystawa została przeniesiona do Royal Academy of Arts w Londynie (23 stycznia – 18 kwietnia 2010).


== Biografia ==


=== Dzieciństwo, młodość i powołanie ===

Vincent Willem van Gogh urodził się 30 marca 1853 w wiosce Groot-Zundert położonej blisko Bredy w prowincji Brabancja Północna w południowej Holandii. Był synem Anny Cornelii z domu Carbentus i Theodorusa van Gogha, ministra Holenderskiego Kościoła Reformowanego (hol. Nederlandse Hervormde Kerk). Vincent otrzymał to samo imię, co jego dziadek i pierwszy brat, który urodził się dokładnie rok wcześniej jako martwy płód. Praktyka ponownego użycia tego samego imienia była rozpowszechniona. Imię Vincent było popularne w rodzinie van Goghów; dziadek Vincenta, też Vincent (1789–1874), zdobył w 1811 stopień naukowy z teologii na Uniwersytecie w Lejdzie. Miał on sześciu synów, z których trzech zostało marszandami; jeden z nich nazywał się Vincent (wymieniany w listach van Gogha jako „wuj Cent”). Dziadek Vincent z kolei otrzymał być może to imię po wuju swojego ojca, popularnym rzeźbiarzu Vincencie van Goghu (1729–1802). Sztuka i religia to były te dwa zajęcia, ku którym ciążyła rodzina van Goghów. Theodorus i Anna Cornelia van Gogh mieli sześcioro dzieci. Vincent Willem był pierworodnym, a po nim przyszły na świat trzy siostry: Anna Cornelia (ur. 1855), Elisabeth Huberta (ur. 1859) i Willemina Jacoba (ur. 1862) oraz dwaj bracia: Theo (ur. 1857) i Cornelis Vincent (ur. 1867). W ciągu swego życia Vincent utrzymywał bliskie kontakty tylko z dwojgiem z rodzeństwa: Willeminą i Theo.

Jako dziecko Vincent był poważny, milczący i zamyślony. Od 1860 chodził do szkoły w Zundert, gdzie jedyny katolicki nauczyciel miał pod opieką ok. 200 uczniów. Od 1861 Vincent i jego siostra Anna pobierali nauki w domu pod okiem guwernantki. 1 października 1864 Vincent wyjechał do szkoły podstawowej z internatem prowadzonej przez Jan Provily’ego w Zevenbergen, ok. 32 km od Zundert. Rozstanie z domem rodzinnym wywołało u Vincenta cierpienia psychiczne, których echa powracać będą również w okresie dorosłym. 15 września 1866 poszedł on do szkoły średniej Koning Willem II college w Tilburgu. Constantijn C. Huysmans, popularny paryski artysta, uczył van Gogha rysunku w szkole i był zwolennikiem systematycznego podejścia do tego tematu. W marcu 1868 van Gogh nagle porzucił szkołę i powrócił do domu. W późniejszym okresie tak skomentował ten okres: „moja młodość była ponura, zimna i jałowa”. W lipcu 1869 wuj pomógł mu w zdobyciu posady w firmie handlującej dziełami sztuki, Goupil & Cie w Hadze. W czerwcu 1873, po przeszkoleniu, szef firmy przeniósł go do Londynu. Van Gogh znalazł lokum przy Hackford Road 87 w dzielnicy Brixton, pracował natomiast przy Southampton Street 17, gdzie mieściła się londyńska filia Messrs. Goupil & Co. Był to dla niego pomyślny czas – powodziło mu się w pracy – mając 20 lat zarabiał więcej niż jego ojciec. Żona Theo zauważyła później, że był to najszczęśliwszy rok w życiu van Gogha. Zakochał się on w córce Eugénie Loyer, gospodyni domu, w którym wynajmował mieszkanie. Kiedy jednak wyznał jej swoje uczucia, ta odrzuciła go tłumacząc, że już dyskretnie zaręczyła się z poprzednim lokatorem. Van Gogh czuł się coraz bardziej osamotniony i zaangażowany w sprawy religijne. Ojciec i wuj wysłali go do Paryża, żeby pracował w placówce handlowej. Złościło go jednak traktowanie sztuki jak towaru, który to fakt zauważali także klienci. 1 kwietnia 1876 jego praca dobiegła końca.
Van Gogh powrócił do Anglii, do pracy bez wynagrodzenia. Otrzymał posadę nauczyciela na zastępstwie w niewielkiej szkole z internatem, położonej naprzeciwko portu w Ramsgate, którego kilka szkiców wykonał. Kiedy właściciel szkoły przeniósł się do Isleworth w Middlesex, van Gogh podążył za nim, podróżując pociągiem do Richmond, a resztę dystansu pokonując pieszo. Z pracy w nowym miejscu nic jednak nie wyszło i van Goghowi pozostało jedynie zajęcie w charakterze asystenta ministra w kościele metodystycznym, zgodnie ze swym pragnieniem „głoszenia ewangelii wszędzie”. Na święta Bożego Narodzenia powrócił do domu i podjął pracę w księgarni w Dortrechcie, która trwała 6 miesięcy. Nie był jednak zadowolony z nowej posady i większość czasu spędzał na zapleczu sklepu rysując coś machinalnie lub tłumacząc ustępy z Biblii na angielski, francuski i niemiecki.
Religijne emocje van Gogha wzbierały aż do momentu, w którym poczuł on, iż odkrył u siebie prawdziwe powołanie. W celu wsparcia jego starań, żeby zostać pastorem, rodzina wysłała go w maju 1877 na studia teologiczne do Amsterdamu. Van Gogh zatrzymał się tam u swego wuja, Jana van Gogha, wiceadmirała marynarki wojennej. Do egzaminu wstępnego przygotowywał się pod kierunkiem wuja Johannesa Strickera, szanowanego teologa, którego najbardziej znanym dziełem było 2-tomowe wydawnictwo Jezus van Nazareth volgens de Historie Geschetst. Van Gogh egzaminu nie zdał i w lipcu 1878 opuścił dom wuja Jana. Uczestniczył następnie, również bez powodzenia, w 3-miesięcznym kursie zorganizowanym przez protestancką szkołę misyjną Vlaamsche Opleidingsschool w Laeken koło Brukseli.

W styczniu 1879 otrzymał tymczasową posadę misjonarza w wiosce Petit Wasmes w górniczym okręgu Borinage w Belgii. Przyjmując chrześcijaństwo jako logiczny punkt odniesienia van Gogh wybrał życie takie, jakie wiedli ci, do których kierował swoje przesłanie – dzielił ich niedostatki do tego stopnia, że spał na słomie w małym baraku na zapleczu piekarni, który był jego lokum. Żona piekarza opowiadała, że słyszała jak van Gogh szlochał całą noc w baraku. Jego wybór życia w nędznych warunkach nie zyskał mu uznania w oczach skonsternowanych władz kościelnych, które zwolniły go za „podważanie godności kapłaństwa”. Van Gogh udał się następnie do Brukseli, powrócił na krótko do Cuesmes w Borinage, ale uległ presji rodziców, żeby wrócić do domu, do Etten. W domu przebywał mniej więcej do marca następnego roku, co było przyczyną narastającego niepokoju i frustracji jego rodziców. Szczególny konflikt miał miejsce między Vincentem a ojcem; Theodorus dowiadywał się o możliwość oddania syna pod opiekę w zakładzie psychiatrycznym w Geel. Van Gogh powrócił do Cuesmes, gdzie do października wynajmował lokum wspólnie z górnikiem o nazwisku Charles Decrucq. Coraz bardziej interesowali go ludzie i to co się wokół niego działo. Upamiętniał spędzany tam czas swoimi rysunkami i w tym samym roku, idąc za sugestią Theo, zainteresował się poważnie sztuką udając się jesienią do Brukseli, żeby rozpocząć studia u prominentnego holenderskiego artysty Willema Roelofsa. Roelofs przekonał van Gogha, pomimo jego niechęci do oficjalnych szkół artystycznych, do zapisania się do Królewskiej Akademii Sztuk Pięknych (Académie Royale des Beaux-Arts) w Brukseli. 15 listopada 1880 van Gogh został umieszczony na liście słuchaczy akademii. W trakcie zajęć studiował nie tylko anatomię, ale też klasyczne zasady pozowania i perspektywy, o których powiedział: ...musisz umieć narysować najdrobniejszy szczegół. Wysłał nawet swe pierwsze prace do domu, żeby zobaczył je ojciec.
Van Gogh w czasie kiedy głosił słowo Boże zapragnął zostać artystą, stwierdzając:


=== Etten, Haga i Drenthe (1881–1883) ===
W kwietniu 1881 van Gogh przeniósł się razem z rodzicami na wieś, do Etten, gdzie kontynuował rysowanie, często wykorzystując sąsiadów jako modeli. W ciągu lata spędzał wiele czasu na spacerach i rozmowach ze swą niedawno owdowiałą kuzynką, Kee Vos-Stricker. Była ona córką starszej siostry matki i Johannesa Strickera, który okazał swą serdeczność artyście. Kee była 7 lat starsza od Vincenta i miała 8-letniego syna. Van Gogh zaproponował jej małżeństwo, ale odrzuciła jego propozycję słowami: Nie, nigdy, przenigdy. Później, w listopadzie, van Gogh napisał ostry list do wuja Strickera, po czym pospiesznie wyjechał do Amsterdamu, gdzie ponownie rozmawiał z nim przy różnych okazjach. Kee odmawiała spotkania się z nim, a jej rodzice pisali: Twoja natarczywość jest odrażająca. Vincent, w geście rozpaczy, wsadził rękę w płomień lampy mówiąc: Niech widzę ją tak długo, jak długo utrzymam rękę w płomieniu; nie bardzo pamiętał, co się dalej działo, ale później domyślił się, że to wuj zgasił płomień lampy. Dał on van Goghowi jasno do zrozumienia, że o małżeństwie nie ma mowy podając jako powód jego niezdolność do samodzielnego utrzymania się. Van Gogha bardzo dotknęły poglądy wuja i jego wcześniejsza hipokryzja.

W ostatnią niedzielę listopada 1881 van Gogh wyjechał do Hagi, gdzie zatrzymał się u swego kuzyna, malarza Antona Mauve (1838–1888). Jeszcze w grudniu 1881 pod okiem Mauve namalował swoje dwa pierwsze obrazy olejne: Martwa natura z kapustą i drewniakami i Martwa natura z kuflem piwa i owocami. Jego pierwsze kroki w malowaniu były ostrożne i niezobowiązujące – jako temat wybrał martwe przedmioty i zgodnie z tym, czego się nauczył w Akademii Sztuk Pięknych w Brukseli, usiłował stworzyć przestrzeń i efekty świetlne w przypadkowym zestawieniu przedmiotów, umieszczonych na płaskim, brunatnym tle.
Przed świętami Bożego Narodzenia van Gogh przyjechał do Etten. Podczas świąt pomiędzy nim a ojcem doszło do gwałtownej kłótni. Powodem była odmowa Vincenta pójścia do kościoła na nabożeństwo, a także sprawy związane z Kee. W efekcie kłótni ojciec kazał synowi wynieść się z domu. Van Gogh jeszcze tego samego dnia wyjechał ponownie do Hagi.

Zatrzymał się u Mauve. Mauve wprowadzał go w tajniki zarówno malarstwa olejnego, jak i akwareli i pożyczył mu pieniądze na zorganizowanie atelier, które van Gogh zaczął wynajmować od 1 stycznia 1882; wkrótce jednak doszło między nimi do różnicy zdań, być może z powodu sporu na temat rysunku, który van Gogh wykonał na podstawie odlewów gipsowych. Wyglądało na to, że Mauve nagle zaczął być oziębły w stosunku do van Gogha i nie zwrócił mu szeregu jego listów.

Van Gogh podejrzewał, że Mauve dowiedział się o jego nowym związku z prostytutką-alkoholiczką, Clasiną Marią „Sien” Hoornik (1850–1904) i jej małą córką. Van Gogh spotkał Sien Hoornik pod koniec stycznia, kiedy miała ona 5-letnią córkę i była w ciąży. Wcześniej urodziła dwoje dzieci, które zmarły, o czym van Gogh nie wiedział. W liście do brata van Gogh wspominał, że przygarnął Sien Hoornik z litości, ponieważ wyglądała nędznie. Stała się ona modelką artysty. Sporządził on szereg rysunków jej i jej córki; Należy do nich Smutek, który jest prawdopodobnie tym rysunkiem van Gogha, który najbardziej zapada w pamięć. 2 lipca Sien Hoornik urodziła syna, Willema. Kiedy ojciec van Gogha dowiedział się o szczegółach związku syna z prostytutką, zaczął wywierać na niego presję, żeby ją oddalił wraz z jej dziećmi. Vincent początkowo sprzeciwiał się naleganiom ojca.
Wuj van Gogha, marszand Cornelis van Gogh (1826–1908), zamówił u niego 20 atramentowych rysunków przedstawiających widoki miasta, które artysta ukończył pod koniec maja. W czerwcu 1882 van Gogh spędził 3 tygodnie w szpitalu, ponieważ zdiagnozowano u niego rzeżączkę. Latem zaczął malować obrazy olejne. Na jesieni 1883, po roku wspólnego życia, van Gogh odprawił Sien Hoornik i jej dwoje dzieci. Zamierzał usunąć ją z miasta, ale ostatecznie zmienił zdanie. Możliwe, że to brak pieniędzy zmusił Sien Hoornik do powrotu do prostytucji. Dom van Gogha stał się przez to mniej radosny, ale artysta prawdopodobnie czuł, że życie rodzinne jest nie do pogodzenia z jego artystycznym rozwojem. Po odejściu od van Gogha Sien Hoornik oddała córkę na wychowanie swojej matce, a syna Willema – bratu. Wyjechała następnie do Delft, a później do Antwerpii. Willem wspominał, że kiedy miał ok. 12 lat, zabrano go żeby odwiedził matkę w Rotterdamie, gdzie jego wuj próbował przekonać Sien, aby wyszła za mąż w celu wykazania ślubnego pochodzenia dziecka. Willem zapamiętał słowa matki: Ależ ja wiem, kto jest ojcem. Był on artystą, z którym żyłam prawie 20 lat temu w Hadze. Nazywa się Van Gogh. Zwracając się do Willema powiedziała: Dostałeś imię po nim. Willem uwierzył w to, że jest synem van Gogha, choć z daty jego urodzin wynikało, iż było to niemożliwe. W latach późniejszych Sien Hoornik prowadziła wędrowny tryb życia, przenosząc się z miejsca na miejsce i zarabiając na życie jako prostytutka. W 1901, dla dobra dzieci, wyszła w Amsterdamie za mąż za mężczyznę w wieku ok. 50 lat. W 1904 popełniła samobójstwo rzucając się do Skaldy.

Po odprawieniu Sien van Gogh wyjechał do prowincji Drenthe w północnej Holandii. Przypadł mu do gustu równinny krajobraz tej krainy, idący w parze z jego samotnością. Artysta zamieszkał najpierw w miejscowości Hoogeveen, a po miesiącu przeniósł się do położonego blisko niemieckiej granicy Nieuw-Amsterdam, który, jak dowiedział się w Hadze, był często odwiedzany przez artystów. Podczas pobytu w Drenthe van Gogh zarówno malował, jak i rysował. Zaczął zgłębiać teorie dotyczące koloru i próbował nieco zmienić swój styl używając jaśniejszych barw obok dotychczas stosowanych, ciemnych tonacji. Męczyło go poczucie winy po porzuceniu Sien, do tego stopnia że gdy pewnego razu spacerując spotkał nieznajomą ubogą kobietę z małym dzieckiem, łzy napłynęły mu do oczu. W tym czasie nadeszły też złe wiadomości od Theo. Z powodu kiepskich wyników finansowych prowadzonej przez niego galerii przy Boulevard Monmatre Theo popadł w niełaskę u swoich pracodawców. Zniechęcony, nosił się z zamiarem wyjazdu do Stanów Zjednoczonych i otwarcia własnej galerii w Nowym Jorku. Dla Vincenta oznaczało to, że brat, przynajmniej na razie, nie będzie w stanie wspierać go finansowo. Vincent okazał jednak zrozumienie sytuacji, w jakiej znalazł się Theo. Nie bardzo jednak wiedział, co robić dalej. W grudniu 1883 powrócił do rodziców, którzy w międzyczasie przeprowadzili się do Nuenen, małej wioski w północnej Brabancji, niedaleko Eindhoven.


=== Nuenen (1883–1885) ===

Podczas pobytu w Nuenen van Gogh postanowił oddać się całkowicie malarstwu, zwłaszcza olejnemu, z którym przedtem niezbyt dobrze sobie radził. Podjął próbę udoskonalenia trzech gatunków, na których dotychczas skupiał swoją uwagę: martwej natury, pejzażu i malarstwa rodzajowego. Zwłaszcza ten ostatni gatunek stał się widoczny w jego pracach; po przybyciu do Nuenen van Gogh bardzo szybko zawarł znajomość z mieszkańcami wioski, głównie z tymi biednymi. Był zafascynowany ich codziennym życiem i zajęciami. Pierwszym obrazem, jaki namalował, był tkacz podczas pracy przy krosnach. Artysta wykonał całą serię rysunków, akwarel i obrazów olejnych opartych na tym temacie; zachowało się ich ok. 30. Dzięki pieniądzom otrzymywanym od Theo mógł płacić tkaczom za ich pozowanie przy malowniczych krosnach. Tkaczy darzył podobną sympatią, jak przedtem górników w belgijskim Borinage. Z powstałych wówczas rysunków i obrazów uczynił swoisty ilustracyjny reportaż, malowniczy i ekspresyjny dzięki kontrastowi między światłem a ciemnością w ciasnych, wiejskich izbach. Polubił też ogromne maszyny, na których pracowali tkacze i które wypełniały całe pomieszczenie; fascynowały go przy tym techniczne detale warsztatu tkackiego i relacje między urządzeniem a człowiekiem, który pracując ciężko od rana do wieczora aby zarobić na utrzymanie, stawał więźniem swoich krosien.
W Nuenen van Gogh zajmował się też rysowaniem, prosząc chłopców, żeby przynosili mu ptasie gniazda jako motyw malarski; sporządził też wiele szkiców przedstawiających tkaczy i ich chałupy. Na jesieni 1884 van Goghowi w jego malarskich eskapadach często towarzyszyła Margot Begemann, córka sąsiadów, starsza od niego o 10 lat. Zakochała się w nim, a Vincent odwzajemnił jej uczucia, choć z mniejszym entuzjazmem. Oboje postanowili się pobrać, ale pomysł ten spotkał się ze sprzeciwem ich rodzin. W efekcie Margot zażyła strychninę. Została uratowana, kiedy van Gogh zawiózł ją do pobliskiego szpitala. 26 marca 1885 zmarł na atak serca jego ojciec; strata ta bardzo zmartwiła Vincenta.
Na przełomie lat 1884–1885 van Gogh sporządził też ponad 40 szkiców głów wieśniaków. Wybierał do pozowania tych, których wygląd uważał za zgodny z jego wyobrażeniami dotyczącymi chłopów: ludzi o grubych, płaskich twarzach, niskich czołach i grubych wargach, wyolbrzymiając nawet te cechy przy malowaniu.

Po raz pierwszy zainteresowano się w Paryżu jego pracą. Wiosną 1885 ukończył obraz, uważany powszechnie za jego pierwsze wielkie dzieło – Jedzący kartofle (hol.: De Aardappeleters).

Przed namalowaniem obrazu van Gogh wykonał dużą ilość szkiców głów, wnętrz, detali dotyczących rąk czy czajnika na kawę, a także szkiców kompozycyjnych. Kiedy ukończył pracę, podpisał ją swym imieniem: Vincent. Obraz ukazuje pięć osób jedzących kartofle, siedzących wokół prostego, drewnianego stołu. Młodsza kobieta ma przed sobą naczynie pełne ziemniaków, które – z wyrazem zapytania na twarzy – rozdziela pomiędzy zgromadzonych. Starsza z kobiet nalewa kawę zbożową do kubków. Wnętrze oświetla mdłym blaskiem lampa naftowa ukazując w całej rozciągłości ubóstwo domostwa, ale też i dodając jej podniosłej atmosfery. W sierpniu tego samego roku dzieło to zostało wystawione po raz pierwszy – w oknie marszanda Leursa w Hadze. Van Gogh został oskarżony o uwiedzenie siłą jednej z młodych wiejskich modelek, która we wrześniu zaszła w ciążę. W rezultacie katolicki ksiądz z wioski zabronił parafiankom pozowania artyście.
Po dwóch latach, już z Paryża, van Gogh napisał do siostry Willeminy:
W ciągu 1885 van Gogh namalował szereg obrazów przedstawiających martwe natury. Krytycy i pisarze cenią zwłaszcza dwie z nich za ich maestrię techniczną – Martwą naturę ze słomkowym kapeluszem i Martwą naturę z chodakami i naczyniami. Oba obrazy charakteryzują się gładkimi i starannymi pociągnięciami pędzla i znakomitym cieniowaniem kolorów.

Podczas swego dwuletniego pobytu w Nuenen van Gogh wykonał liczne rysunki i akwarele oraz około 200 obrazów olejnych. Jego paleta jednakże składała się z mrocznych, ziemistych tonacji, szczególnie ciemnego brązu i nie wykazywała żadnych oznak przejścia do żywszej kolorystyki, która wyróżnia jego późniejsze, najlepiej znane prace. Kiedy uskarżał się, że Theo nie czynił zbyt wiele, aby sprzedać jego obrazy w Paryżu, ten odpowiadał, że były one zbyt ciemne i nie pasowały do aktualnego stylu reprezentowanego przez świetliste obrazy impresjonistów.


=== Antwerpia (1885–1886) ===

Już po wyjeździe z Drenthe van Gogh rozważał możliwość przeniesienia się do Antwerpii. Miał nadzieję, że uda mu się tam sprzedać trochę swoich prac. W październiku 1884 czytał podręczniki używane na Akademii w Antwerpii, i to pomimo złej opinii, jaką miał na temat uczelni artystycznych i własnych, niefortunnych doświadczeń w Brukseli. Jednak krytycyzm Theo uświadomił mu własne braki, dlatego postanowił dokształcić się, pragnąc zwłaszcza dowiedzieć się czegoś więcej o kolorze. Decyzję o wyjeździe podjął w listopadzie 1885, kiedy zaczynało mu brakować modeli, a na dworze zrobiło się zbyt zimno, by malować w plenerze. Wyjeżdżał do Antwerpii sądząc, że w dogodnym czasie wróci do Nuenen; w rzeczywistości opuszczał rodzinny kraj na zawsze.
Po przyjeździe do Antwerpii wynajął niewielki pokój nad sklepem sprzedawcy farb przy Rue des Images (Lange Beeldekensstraat). Brakowało mu pieniędzy i nędznie się odżywiał – otrzymywane od brata pieniądze wolał wydawać na przybory malarskie i modelki. Poza tym kupował głównie chleb, kawę i tytoń. W lutym 1886 napisał do Theo mówiąc, że pamięta, iż od maja poprzedniego roku zjadł tylko 6 ciepłych posiłków. Jego zęby zaczynały się ruszać, co powodowało duży ból, a po wizycie u dentysty 10 z nich trzeba było usunąć. Van Gogh leczył się u doktora Cavenaile, którego gabinet znajdował się w pobliżu portu, prawdopodobnie z syfilisu). Z zapisków w notatkach van Gogha wynika, że aplikowano mu zabieg irygacji ałunem oraz hydroterapię. Zły stan zdrowia oraz problemy psychiczne powodowały, że van Gogh zaczynał obawiać się, iż umrze przedwcześnie, nie osiągnąwszy sukcesu artystycznego. Pod wpływem tych myśli namalował niewielkie płótno, Czaszka z palącym się papierosem, dziwnie surrealistyczne dzieło, zupełnie niepodobne do innych jego prac.
Będąc w Antwerpii postanowił zgłębić teorię koloru. W tym celu wiele czasu spędzał w muzeach oglądając obrazy, szczególnie prace Petera Paula Rubensa. Narastała w nim chęć poszerzenia palety o karmin, błękit kobaltowy i szmaragdową zieleń. W dzielnicy portowej kupował japońskie drzeworyty ukiyo-e, adoptował ich styl oraz wykorzystywał je jako tło w niektórych swoich obrazach. Żyjąc w Antwerpii zaczął w dużych ilościach pić absynt.
Pomimo swej niechęci do wykształcenia akademickiego van Gogh zdał egzaminy wstępne wyższego stopnia na Akademię Sztuk Pięknych w Antwerpii (Koninklijke Academie voor Schone Kunsten van Antwerpen) i w styczniu 1886 został przyjęty na wydział malarstwa i rysunku. Motywacją do studiowania była dla niego perspektywa bezpłatnego dostępu do modeli, a także możliwość dowiedzenia się czegoś nt. impresjonizmu. W Akademii jednak panowały konserwatywne poglądy na sztukę. Van Gogh miał dostęp jedynie do modeli z gipsu. Ratował się wynajmując wspólnie z kolegami żywe modele na mieście. Ostatecznie niczego w Akademii się nie nauczył i porzucił ją. Przez większą część lutego chorował i był wyczerpany pracą, złym odżywianiem się i nadmiernym paleniem. Podjął decyzję o wyjeździe do Paryża.


=== Paryż (1886–1888) ===

Paryż w XIX w. stał się stolicą nowoczesności i awangardy. Toczyły się w nim ożywione debaty na temat sztuki, w których z jednej strony uczestniczyli malarze sięgający do tradycji, malujący sceny historyczne, a z drugiej strony ci, którzy swoimi płótnami dokumentowali życie współczesne, chwytając nastrój chwili, używając w nieskrępowany sposób form i kolorów. Ten nowy pluralizm w sztuce przyciągnął do Paryża artystów zagranicznych: Maxa Liebermanna z Niemiec, Jamesa McNeilla Whistlera i Mary Cassatt ze Stanów Zjednoczonych, Féliciena Ropsa z Belgii oraz Holendra Vincenta van Gogha. Van Gogh przyjechał do Paryża w marcu 1886, żeby studiować w pracowni Fernanda Cormona. Zamieszkał razem z Theo w apartamencie przy Rue Laval na wzgórzu Montmartre. W lipcu obaj przenieśli się do położonego wyżej, większego mieszkania przy Rue Lepic 54. Ponieważ mieszkali razem, nie było potrzeby komunikowania się przy pomocy listów, stąd mniej wiadomo o paryskim okresie van Gogha, niż o wcześniejszych lub późniejszych okresach jego życia. Mieszkając w Paryżu van Gogh malował martwe natury i sceny z Montmartre.


==== Inspiracja sztuką japońską ====

Po roku 1854, po podpisaniu Traktatu z Kanagawy nastąpiło otwarcie Japonii na świat. Na Zachodzie zaczęła zdobywać popularność sztuka japońska wywierając duży wpływ m.in. na malarstwo impresjonistów i ich następców. W liście do brata Theo napisanym w 1885 roku Vincent van Gogh na określenie wpływu sztuki japońskiej na malarstwo europejskie użył po raz pierwszy terminu „japonaiserie” („japońszczyzna”), przypisując jego autorstwo francuskiemu pisarzowi Jules’owi de Goncourtowi (1830–1870).

Van Gogh wraz z zainteresowaniem się sztuką japońską zaczął kolekcjonować japońskie drzeworyty ukiyo-e. Jego zainteresowanie tym rodzajem sztuki datuje się na rok 1885, kiedy będąc w Antwerpii miał zwyczaj dekorować nimi ściany swojej pracowni. Zgromadził setki tych drzeworytów. Widać je jako tło na niektórych jego obrazach – na Portrecie „Ojca” Tanguy kilka z nich wisi na ścianie, za plecami sportretowanego mężczyzny. Na obrazie Kurtyzana (według Kesaï Eisena) z 1887 van Gogh skopiował figurę kurtyzany z reprodukcji zamieszczonej na okładce magazynu Paris Illustré, a następnie powiększył ją graficznie na swoim obrazie. Kwitnąca śliwa (według Hiroshige) to kolejny wyraźny przykład admiracji van Gogha dla sztuki japońskiej, którą kolekcjonował; jego wersja jest nieco odważniejsza niż oryginał.
Jakkolwiek van Gogh nie był jedynym artystą swojej epoki, który przejawiał zainteresowanie sztuką japońską i czerpał z jej dorobku, to był jedynym, który wyciągnął dalekosiężne konsekwencje z tego, czego się nauczył studiując założenia tej sztuki – dążył do nieco innej rzeczywistości, którą miał znaleźć w „Nowej Japonii”, poza Paryżem. W liście do brata pisał swego czasu:


==== Impresjonizm ====

Van Gogh bardzo podziwiał prace Adolphe’a Monticellego, z którymi zapoznał się po przyjeździe do Paryża. Natychmiast zaadaptował do swoich potrzeb jego jaśniejszą paletę i śmiałe rozwiązania kompozycyjne. Pisał o tym kilka lat później w liście do krytyka Alberta Auriera. W 1890 Vincent van Gogh i jego brat Theo przyczynili się do wydania pierwszej książki o Monticellim.

W czasie zajęć w pracowni Cormona van Gogh zetknął się z brytyjsko-australijskim malarzem Johnem Peterem Russellem i poznał studentów jak Émile Bernard, Louis Anquetin i Henri de Toulouse-Lautrec, który namalował jego portret w pastelu. Grupa zaczęła wkrótce spotykać się w sklepie z materiałami malarskimi, prowadzonym przez „Ojca” Tanguy; sklep ten był wówczas jedynym miejscem, gdzie można było zobaczyć prace Paula Cézanne’a. Tanguy miał w tamtym czasie w Paryżu łatwy dostęp do prac impresjonistów. W 1886 miały miejsce dwie duże wystawy ówczesnej awangardy; podczas nich po raz pierwszy został zaprezentowany neoimpresjonizm, a dzieła Georges’a Seurata i Paula Signaca były tematem rozmów na mieście. Theo z kolei trzymał w swojej galerii na Boulevard Monmartre obrazy impresjonistów, w tym Claude’a Moneta, Alfreda Sisleya, Edgara Degasa i Camille’a Pissarro.

Pomiędzy obu grupami istniał swego rodzaju konflikt, jeśli chodzi o wizje artystyczne. Konflikty te i „wewnętrzne” problemy pozostały obce dla van Gogha. Jako człowiek z zewnątrz korzystał on z osiągnięć obu kierunków jednocześnie; pod wpływem impresjonistów rozjaśnił paletę, ucząc się jednocześnie od neoimpresjonistów konsekwentnego podziału tonów i stosowania techniki puentylizmu. Wybierał to, co mu było potrzebne, dostosowując nowe środki do własnej koncepcji malarskiej. Zaadoptowanie elementów puentylizmu nastąpiło podczas jego wyjazdów podparyskiej miejscowości letniskowej Asnières, gdzie poznał Signaca. Elementy puentylizmu przejął również Émile Bernard.

Puentylizm, czyli technika malowania punktowego, podyktowany został przede wszystkim ostateczną kodyfikacją metody podziału tonu, ostatecznym uściśleniem dywizjonizmu. Signac uważał, że technika ta nie ma nic wspólnego z impresjonizmem, bo źródłem jej nie jest instynkt, a refleksja i poszukiwanie „efektów trwania”. Przebywając w Asnières van Gogh namalował kilka obrazów przedstawiających mosty, parki, fabryki oraz restaurację la Sirène. Dwa namalowane tam obrazy, Restauracja de la Sirène w Asnières I i Restauracja de la Sirène w Asnières II, zaliczają się do pierwszych arcydzieł artysty namalowanych w okresie paryskim.
W listopadzie 1887 Theo i Vincent spotkali Paula Gauguina, który właśnie przyjechał do Paryża, i zaprzyjaźnili się z nim. Pod koniec 1887 van Gogh zorganizował w restauracji Chalet na Montmartre wystawę własnych prac oraz prac Bernarda, Anquetina i prawdopodobnie Toulouse-Lautreca. Tam właśnie Bernard i Anquetin sprzedali swoje pierwsze obrazy, a van Gogh wymienił się swoimi obrazami z Gauguinem, który wkrótce wyjechał do Pont-Aven. Dyskusje o sztuce, artystach i ich sytuacji społecznej, które rozpoczęły się podczas tej wystawy, objęły też gości odwiedzających ją, w tym Pissarro i jego syna Luciena, Signaca i Seurata.
W lutym 1888 Vincent van Gogh, czując się znużonym życiem Paryża, opuścił go, namalowawszy podczas swojego 2-letniego w nim pobytu ponad 200 obrazów. Postanowił osiedlić się w Arles, w Prowansji, aby nabyte w Paryżu doświadczenia ugruntować i sprawdzić wobec intensywnie barwnej, śródziemnomorskiej przyrody. Na kilka godzin przed odjazdem odwiedził po raz pierwszy, w towarzystwie Theo, Seurata w jego atelier. Wspomniał o tym, jak również o dyskusjach prowadzonych podczas wystawy w Chalet, w liście do Gauguina z października 1888.


=== Arles (1888–1889) ===


==== Pierwsze półrocze ====

21 lutego 1888 van Gogh opuścił Paryż i przyjechał do Arles. Artysta w tym czasie był chory od alkoholu i cierpiał na kaszel wywołany paleniem. Zatrzymał się początkowo w hotelu Hôtel-Restaurant Carrell przy Cavallerie 30, gdzie wynajął pokój za 19 franków. Miał idealistyczne oczekiwania, że pokój będzie wyglądał jak ten z drzeworytów Hokusai (1760–1849) czy Utamaro Kitagawy (1753–1806). Poszukiwał jednak lokum, w którym mógłby urządzić pracownię artystyczną oraz założyć utopijną kolonię artystyczną. Jego jedynym towarzyszem na dwa miesiące został duński artysta Christian Mourier-Petersen (1858–1945). Arles wydawało się van Goghowi egzotyczne i ohydne. W liście opisywał je jako obcy kraj:
100 lat po pobycie van Gogha w Arles wspominała go 113-letnia Jeanne Calment, która wówczas miała 13 lat i usługiwała w warsztacie wuja, gdzie van Gogh chciał kupić kilka płócien; określiła go jako „brudnego, źle ubranego i niemiłego” oraz „bardzo brzydkiego, niegrzecznego, źle wychowanego i chorego”. Przypomniała też sobie, że sprzedawała mu kolorowe kredki.
Tymczasem van Gogh dał się zauroczyć lokalnym pejzażem i słońcem. Jego prace z tego okresu odznaczają się bogactwem żółcieni, ultramaryny i jasnego fioletu. Obrazy przedstawiające pejzaż Arles powstały pod wpływem jego holenderskich doświadczeń; patchwork pól i alei jest płaski i pozbawiony perspektywy, ale jest doskonały, jeśli chodzi o intensywność kolorów. Podniecało go wibrujące światło Arles, a nowo odnalezione uznanie widoczne jest w szeregu jego prac. W marcu malował lokalne pejzaże używając zakratowanej ramy do wykreślania perspektywy. Tematem, który szczególnie zauroczył go w owym czasie, były kwitnące sady i pojedyncze drzewa, ponieważ przypominały mu japońskie pejzaże. Trzy z namalowanych wówczas obrazów zostały pokazane na corocznej wystawie Salonu Niezależnych. W kwietniu van Gogh odwiedził amerykańskiego malarza Dodge’a MacKnighta, który mieszkał w pobliżu Fontvieille.
1 maja 1888 stał się właścicielem wschodniego skrzydła tzw. „Żółtego Domu” położonego przy placu Place Lamartine 2 (tytuł „właściciel” był użyty z powodów oficjalnych); w rzeczywistości van Gogh wynajął ten dom za 15 franków miesięcznie. Pokoje „Żółtego Domu” były nieumeblowane i od pewnego czasu niezamieszkałe. Tymczasem artysta nadal mieszkał w Hôtel Restaurant Carrel za opłatą 5 franków tygodniowo, którą uważał za wygórowaną. Zakwestionował wysokość opłaty i oddał sprawę do miejscowego sędziego-rozjemcy; w efekcie uzyskał 12 franków obniżki na końcowym rachunku.
7 maja przeniósł się z Hôtel Carrel do Café de la Gare przy placu Place Lamartine 30, gdzie zaprzyjaźnił się z jej właścicielami, Josephem i Marie Ginoux.

W czerwcu artysta odwiedził rybacką miejscowość Saintes-Maries-de-la-Mer, położoną na wybrzeżu Morza Śródziemnego, 30 km od Arles. Romowie z całej Europy odbywali tu coroczne pielgrzymki ku czci ich patronki, św. Sary, która według legendy była służącą Trzech Marii (stąd nazwa miasta – Święte Marie) i miała tu przybyć wraz z nimi w roku 45, aby szerzyć chrześcijaństwo. Van Gogh w Saintes-Maries-de-la-Mer udzielał lekcji rysunku podporucznikowi żuawów, Paul-Eugène’owi Millietowi oraz namalował kilka obrazów przedstawiających łódki na plaży i samą miejscowość.

Dodge MacKnight przedstawił van Gogha belgijskiemu malarzowi Eugène’owi Bochowi, który mieszkał czasowo w Fontvieille i który później kilkakrotnie odwiedził van Gogha w Arles. Latem van Gogh bliżej zainteresował się tematem żniw, które na południu, dzięki cieplejszemu klimatowi i intensywniej świecącemu słońcu, rozpoczynają się wcześniej niż na północy. Polem obserwacyjnym dla artysty stała się nizina La Crau, rozciągająca się na południowy wschód od Arles, otoczona ze wszystkich stron pagórkami. Powstały wówczas tak znane dzieła jak Siewca i Żniwa w La Crau z Montmajour w tle (każde w kilku wariantach), namalowane w intensywnych barwach, zawierające reminiscencje z ojczystej Holandii.
W lipcu van Gogh poświęcił się w dużej mierze rysowaniu. Jednym z powodów były trudności finansowe Theo. Rysowanie było tańsze od malowania, a Vincent chciał w ten sposób zaoszczędzić trochę pieniędzy na oczekiwany przyjazd Paula Gauguina. Część powstałych wówczas rysunków stanowiła szkice do obrazów, część – prace wielkoformatowe, wykonywane równolegle z obrazami, a jeszcze inne powstały jako kopie na podstawie wcześniej namalowanych obrazów.


==== „Żółty Dom” ====

We wrześniu van Gogh przeniósł się do „Żółtego Domu”, w którym planował stworzenie kolonii artystów na wzór XVII-wiecznego bractwa malarzy holenderskich. Jako przywódcę kolonii widział Paula Gauguina. Przekonał go, by ten przyjechał do Arles i zamieszkał razem z nim. Gauguin zgodził się. Oczekując go, van Gogh intensywnie malował. Pomimo że „Żółty Dom” nie był jeszcze w pełni umeblowany przed wprowadzeniem się, artysta mógł go już używać jako atelier. Mając nadzieję na urządzenie w domu galerii, w której mógłby wystawiać własne prace, namalował wówczas szereg obrazów. Jeszcze w sierpniu powstał cykl Słoneczników.
8 września 1888 van Gogh, idąc za radą swego przyjaciela, pracownika urzędu pocztowego, Josepha Roulina (którego później sportretował), kupił dwa łóżka do „Żółtego Domu”, w którym 17 września spędził pierwszą noc.
We wrześniu van Gogh namalował serię obrazów podczas nocy: Taras kawiarni w nocy, Nocna kawiarnia, Portret Eugène'a Bocha i Gwiaździsta noc nad Rodanem. W obrazie Taras kawiarni w nocy artysta osiągnął niespotykaną wcześniej witalność barw żółtych i niebieskich, których miejsce zostało zdeterminowane nie tyle zasadą kontrastu, ile faktem ucieleśnienia walorów światła. Krzykliwy kolor żółty i przytłumiony niebieski reprezentują tu obszary uderzającej jasności i delikatnego półmroku. Jedynym źródłem światła na obrazie są lampy gazowe oświetlające taras. W ich jasnym blasku zanurzone są postacie ludzi siedzących na tarasie. Oświetlenie gazowe, będące sztucznym źródłem światła reprezentuje nowoczesność i jako takie zostało przeciwstawione oświetleniu naturalnemu – migoczącym na nocnym niebie gwiazdom oraz świeczkom płonącym w oknach, dodającym obrazowi nastroju romantyzmu i tajemniczości. Temat sztucznego oświetlenia pojawił się w następnym obrazie artysty, Nocna kawiarnia, przedstawiającym wnętrze kawiarni Café de la Gare, położonej przy Place Lamartine 30, tuż obok mieszkania van Gogha, który zazwyczaj jadał w niej kolacje. Kawiarnię prowadzili Joseph-Michel i jego żona Marie Ginoux. Van Gogh przez trzy kolejne noce przesiadywał w kawiarni, malując obraz i śpiąc w ciągu dnia. Wydawało mu się czasem, iż barwy podczas nocy są intensywniejsze niż w dzień. O Nocnej kawiarni napisał:
Mówiąc to, nawiązał do przedstawionych na obrazie osób siedzącymi nad pustymi szklankami świadczącymi o nadużywaniu alkoholu. Czerwień i zieleń ścian i sufitu kawiarni stanowią przygnębiającą kombinację. Groźny wygląd mają lampy ze swym pomarańczowo-zielonym blaskiem. Obraz wywołuje u widza uczucie opuszczenia i rozpaczy. Van Gogh chciał poprzez dominację oświetlenia sztucznego wskazać, iż świat, który zapłacił wiernopoddańczy hołd nowemu oświetleniu, utracił zarazem kontakt ze wszystkimi ludzkimi odczuciami. Wszystkie te obrazy były przeznaczone do dekoracji „Żółtego Domu” i stanowiły, zdaniem niektórych, najbardziej ambitne zadanie, jakiego van Gogh kiedykolwiek się podjął. Malowanym obrazom van Gogh przypisał specjalną funkcję: miały one wykazać jego potencjał twórczy oraz wywrzeć wrażenie na Gauguinie, stanowiąc argument w dyskusji z nim. Dwa cykle obrazów wysuwają się tu na czoło: wspomniane już Słoneczniki oraz rozpoczęty cykl Ogród poetów, mających za temat fragment parku publicznego w Arles, wypełnionego tłumem spacerowiczów i porośniętego malowniczą roślinnością, nie stanowiący jednak jako park niczego specjalnego. Niestrudzona wyobraźnia van Gogha, podekscytowana myślą oczekiwanego przyjazdu przyjaciela, stopniowo przekształcała ten park w miejsce poezji, widząc spacerujących w nim renesansowych poetów: Dantego, Petrarkę i Boccaccia. Ponieważ obrazy te były przeznaczone do pokoju Gauguina, van Gogh chciał ofiarować przyjacielowi wraz z nimi coś w rodzaju „genius loci”, magii Południa, której Gauguin nie byłby w stanie się oprzeć.


==== Przyjazd Gauguina ====

Gauguina do wyjazdu do Arles skłonił Theo. Na podstawie umowy z firmą Boussod & Valadon, dla której Theo organizował wystawy dzieł młodych artystów, Gauguin miał otrzymywać wynagrodzenie. Theo z kolei podjął decyzję pod naciskiem Vincenta, planującego stworzenie w Arles kolonii artystów, którzy przenosząc na płótno widoki Południa mieli zawojować Paryż. Gauguin towarzystwo Vincenta uważał za poniżej swojej godności i od początku podchodził nieufnie do całego przedsięwzięcia, widząc swoją przyszłość w tropikach. Potrzebował jednak pieniędzy. 23 października Gauguin ostatecznie przyjechał do Arles i zamieszkał razem z Van Goghiem w „Żółtym Domu”. W listopadzie obaj wspólnie malowali. Owocem ich pierwszej wspólnej sesji w plenerze stała się seria Les Alyscamps, pędzla van Gogha, przedstawiająca cztery widoki alei Les Alyscamps. Dwie wcześniejsze wersje są utrzymane w typowym dla van Gogha stylu. Punkt obserwacyjny artysta umieścił pośrodku alei, flankowanej sarkofagami, reliktami z czasów, gdy położona na południe od miasta aleja była miejscem pochówków. Dwie skośne linie wyznaczające granice alei zbiegają się przy niskim horyzoncie. Rzędy topól po obu stronach dodają dziełu uroczystej atmosfery. Obrazy zostały namalowane w formacie pionowym, a monochromatyczne niebo jest oddane w kontrastującym kolorze. Artysta posłużył się tu techniką impastu, a obrazy namalował od razu, na miejscu. Dwie późniejsze wersje natomiast zdradzają wyraźny wpływ Gauguina. Gauguin postarał się o parę metrów grubego szorstkiego płótna, na którym van Gogh namalował swoje obrazy wybierając punkt obserwacyjny tym razem z boku alei, powyżej sarkofagów. Obrazy zostały namalowane w formacie poziomym, drzewa są przedstawione fragmentarycznie, a pionowe rzędy ich pni przecinają ukośne linie alei. Gauguin w tym samym czasie namalował również dwa obrazy przedstawiające nekropolię Alyscamps. Wybrał jednak inny punkt obserwacyjny niż van Gogh i usunął jakiekolwiek odniesienia do antycznych sarkofagów. Jeden z jego obrazów znajduje się w Musée d'Orsay w Paryżu, a drugi w prywatnej kolekcji w Tokio. Gauguin namalował też portret van Gogha Van Gogh malujący słoneczniki, a van Gogh – nietypowo – namalował kilka obrazów z pamięci, przez szacunek dla poglądów Gauguina w tym względzie. Do najważniejszych z nich należy obraz Wspomnienie ogrodu w Etten, stanowiący próbę podążania przez van Gogha za koncepcją sztuki Gauguina. Wszystko na tym obrazie jest podporządkowane wizyjności. Malowidło jest płaskie, pozbawione horyzontu, a poszczególne jego elementy są obwiedzione grubymi konturami. W tym czasie van Gogh namalował też Czerwoną winnicę, którą nabyła w 1890 siostra Eugène’a Bocha, malarka Anna Boch.
W grudniu obaj artyści odwiedzili Montpellier, gdzie w zbiorach Alfreda Bruyasa (znajdujących się obecnie w miejscowym Musée Fabre) oglądali prace Gustave’a Courbeta i Eugène’a Delacroix.
Ich wzajemne stosunki jednakże pogarszały się. Van Gogh bardzo podziwiał Gauguina i desperacko pragnął, aby ten traktował go jako równego sobie. Gauguin jednak był arogancki i dominujący, który to fakt często był powodem frustracji van Gogha. Obaj często gwałtownie sprzeczali się na temat sztuki; van Gogh odczuwał narastającą obawę, że Gauguin ma zamiar go opuścić. W pewnym momencie sytuacja, jak ją opisywał van Gogh, „zbytniego napięcia”, osiągnęła punkt krytyczny.


===== 23 grudnia 1888 =====
23 grudnia 1888 sfrustrowany i chory van Gogh zagroził Gauguinowi brzytwą, po czym w panice wybiegł i uciekł do miejscowego domu publicznego. W owym czasie był bardzo samotny i często odwiedzał prostytutki w domu publicznym przy Rue du Bout d’Aeles, który był miejscem jego emocjonalnego i zmysłowego kontaktu z innymi ludźmi. Będąc tam obciął sobie lewe ucho, choć później często utrzymywał, iż była to „tylko” dolna część lewej małżowiny usznej.

Van Gogh zawinął obcięte ucho w gazetę i wręczył prostytutce o imieniu Rachel, prosząc ją o „ostrożne trzymanie tej rzeczy”. Słaniając się na nogach wrócił do domu, gdzie go później znalazł Gauguin. Van Gogh był nieprzytomny, a całą głowę miał we krwi. Został przyjęty do szpitala Hôtel-Dieu w Arles, gdzie opiekę nad nim roztoczył młody doktor Félix Rey. Przez kilka dni artysta był w stanie krytycznym. Przez kolejne dni wypytywał nieustannie o Gauguina, ale ten był już daleko. Gauguin powiedział jednemu z policjantów prowadzących sprawę: „Proszę uprzejmie bardzo ostrożnie obudzić tego pana, a jeśli będzie o mnie pytał, proszę mu powiedzieć, że wyjechałem do Paryża; mój widok mógłby fatalnie podziałać na niego”. Gauguin pisał o van Goghu: „Jego stan się pogorszył, on chce spać z pacjentami, ganiać za pielęgniarkami, myje się w kuble na węgiel. To oznacza, iż kontynuuje to biblijne umartwianie się”. Theo, powiadomiony przez Gauguina, odwiedził Vincenta, podobnie jak Marie Ginoux i Roulin. Gauguin wyjechał z Arles i już nigdy więcej van Gogha nie zobaczył.
Przyczyną konfliktu były różnice charakteru obu artystów i dzielące ich poglądy na sztukę. Gauguin, choć był skłonny podzielać poglądy Vincenta dotyczące kolonii artystycznej, nie bardzo wierzył w ich urzeczywistnienie w małym, prowincjonalnym miasteczku na południu Francji. Sam był głową rodziny, miał pięcioro dzieci i nie miał zrozumienia dla ascetycznego, samotnego życia Vincenta w Arles; doceniał przyjemne życie tu i teraz. Jego pasją okazało się życie w tropikach. W 1891 Gauguin wyjechał z Francji i osiadł na Tahiti; w 1893 powrócił, a w 1895 wyjechał ponownie na wyspy Pacyfiku, gdzie spędził resztę życia.


==== Styczeń-maj 1889 ====

W styczniu 1889, po spędzeniu dwóch tygodni w szpitalu, van Gogh powrócił do „Żółtego Domu”, wznawiając malowanie obrazów. W lutym jednak ponownie znalazl się w szpitalu, po tym, jak miał atak paranoi. W szpitalu spędził dziesięć dni, po czym został wypisany, ale okazało się, iż cierpi na manię prześladowczą. Mieszkańcy Arles zwrócili się z petycją do władz o zamknięcie van Gogha argumentując, iż stanowi on „zagrożenie społeczne”. Pod koniec lutego van Gogh został ponownie hospitalizowany. W marcu policja zamknęła „Żółty Dom” odpowiadając na petycje 30 mieszkańców miasta, którzy określili van Gogha jako „fou roux” („szalonego rudzielca”). Paul Signac odwiedził van Gogha w szpitalu, po czym, za zgodą lekarzy, zabrał go do domu. W kwietniu van Gogh przeprowadził się do apartamentów należących do dra Reya, po tym jak powódź uszkodziła jego obrazy w jego własnym domu. W tym mniej więcej czasie napisał:
W maju wyjechał z Arles i został pacjentem szpitala dla psychicznie chorych w Saint-Rémy-de-Provence.
Podróż i osiedlenie się w Arles okazały się być najważniejsze w życiu van Gogha. W intensywnym świetle słońca barwy przedmiotów wydają się bardziej czyste i kontrastowe. Van Gogh z całą tego świadomością podążał za światłem. Jeszcze w marcu 1888 w liście do Émile’a Bernarda napisał, że południe Francji przypomina mu Japonię: czyste niebo, jasne kolory, kanały wodne biegnące w poprzek pól, mające kolor szmaragdowozielony lub ciemnoniebieski, jak na japońskich drzeworytach. W Arles ukształtował się w pełni styl malarstwa van Gogha, który charakteryzują intensywne barwy odbijane od przedmiotów i intuicyjnie zestawione kontrastowo, niekiedy z przewagą żółci, gruba faktura i deformacja, traktowane jako środki ekspresji. Wiele z powstałych w tym czasie obrazów, np. Nocna kawiarnia czy Słoneczniki zaliczają się do najwybitniejszych osiągnięć artysty.


=== Saint-Rémy (1889–1890) ===


==== Maj-grudzień 1889 ====

Po ślubie Theo 17 kwietnia 1889 van Gogh postanowił poddać się leczeniu w szpitalu psychiatrycznym Saint-Paul-de Mausole w St. Remy. 8 maja 1889 udał się tam w towarzystwie swego opiekuna, wielebnego Salles. Szpital znajdował się w murach byłego klasztoru, mniej niż 32 km od Arles. Zabudowania poklasztorne położone były wśród pól pszenicznych, winnic i plantacji oliwek.
Kierownikiem szpitala Saint-Paul-de Mausole był dr. Théophile Peyron, który podczas swej praktyki w Marsylii specjalizował się w chorobach psychicznych. W trakcie badań stwierdził u van Gogha epilepsję. Vincent otrzymał w szpitalu dwa skromne pokoje z łazienką, urządzone w połączonych celach z zakratowanymi oknami; drugi z pokoi służył mu za studio. Zaczął malować niemal natychmiast po przyjeździe. Szpital i otaczający go ogród stały się tematem wielu jego obrazów. Sporządził kilka szkiców wnętrz szpitalnych. Jednym z jego pierwszych obrazów, namalowanych w maju 1889 były m.in. Irysy, przedstawiające kwiaty tego gatunku, rosnące w przylegającym do szpitala ogrodzie. Później zaczął wychodzić poza szpital i penetrować okolice Saint-Remy. Towarzyszył mu asystent Jean-François Poulet, znający dobrze teren. Obaj odwiedzili wspólnie pobliski wąwóz Les Peyroulets, a następnie samo miasteczko Saint-Rémy. Po powrocie z jednej z wędrówek van Gogh kopnął nieoczekiwanie swego asystenta w brzuch, po czym nazajutrz go przeprosił. Poulet pomimo tego zdarzenia zachował dobre wspomnienia o van Goghu już po tym, jak obaj opuścili Saint-Rémy.
Rysunki i obrazy van Gogha z pierwszych miesięcy jego zamknięcia w szpitalu świadczą, iż nie był on niezadowolony ze swej sytuacji. Właściwie starał się sprawić, aby to miejsce wyglądało atrakcyjniej niż w rzeczywistości, a kilka jego obrazów przedstawiających budynek z zewnątrz i należący do niego ogród nasuwa skojarzenia raczej z domkiem na wsi niż ze szpitalem psychiatrycznym.

W pierwszych miesiącach pobytu w Saint-Rémy van Gogh namalował serię obrazów przedstawiających cyprysy; ich powykręcane kształty, przypominające płomienie, miały związek ze stanem jego niespokojnego umysłu. Najsłynniejszym obrazem, jaki wówczas namalował, była Gwiaździsta noc, dzieło, które niegdyś przekonało ludzi, iż van Gogh był szalony. Obraz ten, bardziej wytwór wyobraźni niż studium natury, jest dziełem na wskroś ekspresjonistycznym, być może zapowiadającym obrazy Edvarda Muncha, norweskiego malarza, młodszego o 10 lat od van Gogha. Niebo z Gwiaździstej nocy w pełni odpowiada pojęciu „surrealistyczne”, nasuwając niektórym porównania z biblijną apokalipsą. Generalnie realistyczna wioska, przestawiona na obrazie, jest trudna do identyfikacji; spiczasta wieża kościoła nasuwa bardziej porównania z północą niż z południem. Góry natomiast przypominają pobliskie Les Alpilles. Głębi obrazowi dodaje ciemny cyprys z lewej strony. Został on przedstawiony podobnie jak na wielu innych obrazach i może ostatecznie pochodzić z perspektywy japońskich drzeworytów. Cyprysy były typowym elementem krajobrazu Prowansji, a van Gogh twierdził, iż chciałby malować je tak, jak słoneczniki. Porównywał ich kształt i proporcje do egipskich obelisków.
Obok cyprysów artysta podjął również temat drzew oliwkowych. Namalował 15 obrazów przedstawiających drzewa oliwkowe jako główny motyw; stosował przy tym bogactwo wariacji kolorystycznych, uwarunkowanych porami roku; kiedy drzewa kwitły, używał głównie odcieni błękitnych.

Widać było też zmiany w jego palecie. Począwszy od tego czasu odeszły w przeszłość agresywne efekty barw dopełniających i zamiast intensywnych czerwieni i zieleni pojawiły się łagodniejsze błękity i zielenie; mniej widoczny stał się też impast. Podczas pobytu w szpitalu van Gogh miał kilkakrotnie ataki choroby. Po jednym z nich, kiedy połknął farby, otrzymał na jakiś czas zakaz malowania, ponieważ dr. Peyron stwierdził, iż u podstawy tych ataków leżała obsesja związana z malowaniem. Zamknięty w pokoju van Gogh namalował wówczas trzy swoje autoportrety, w tym jeden, znajdujący się obecnie w Musée d'Orsay w Paryżu, zaliczany do najlepszych. Inne obrazy, namalowane od września do grudnia, to m.in. 2 wersje Sypialni w Arles, szereg widoków ogrodu przy szpitalu Świętego Pawła i drzew oliwnych.
Ważną grupą obrazów, które wyszły wówczas spod ręki artysty, były kopie jego ulubionych mistrzów: Milleta, Doré, Delacroix i Rembrandta.

3 września na piątej wystawie Salon Niezależnych zaprezentowano dwa obrazy van Gogha: Gwiaździstą noc nad Rodanem i Irysy. Ten ostatni wzbudził zainteresowanie zwiedzających, o czym później poinformował Vincenta Theo.
Pod koniec roku van Gogh doświadczył ataku głębokiej depresji, trwającego osiem dni. Znowu połknął swoje farby i stał się niezdolny do nawiązania kontaktu z otoczeniem.


==== Styczeń-maj 1890 ====
W styczniu van Gogh na zaproszenie awangardowej grupy Les XX wziął udział w organizowanej przez nią corocznej, siódmej wystawie w Brukseli wystawiając sześć obrazów. Opinie były podzielone. Henry de Groux, malarz konwencjonalnych obrazów o treści religijnej, zakpił z prac artysty, nazywając jego Słoneczniki „odrażającym garnkiem słoneczników pędzla Pana van Gogha”, po czym wycofał z wystawy własny obraz. Henri de Toulouse-Lautrec stanął w obronie van Gogha, a de Groux wyzwał na pojedynek. De Groux został wykluczony z Les XX, a pomiędzy obu artystami później doszło do ugody. Ludzie mówili o van Goghu; on sam otrzymał kolejną dobrą wiadomość z Brukseli: udało się sprzedać jego pierwszy obraz, Czerwoną winnicę, namalowany jeszcze w Arles. Dzieło kupiła za 400 franków Anna Boch, malarka, siostra zaprzyjaźnionego malarza Eugène’a Bocha. Miało się okazać, że będzie to jedyny obraz artysty sprzedany za jego życia. W tym samym miesiącu w gazecie Mercure de France, znanej z publikacji dotyczących symbolizmu, ukazał się ambitny artykuł na temat prac van Gogha autorstwa krytyka Alberta Auriera.

W lutym 1890, w związku narodzinami bratanka Vincenta Willema, nazwanego tak na jego cześć, napisał do matki, że postanowił namalować obraz Kwitnącego migdałowca, przeznaczony do powieszenia w pokoju dziecka:
W tym samym miesiącu namalował m.in. cztery wersje Arlezjanki opartej na szkicu węglem autorstwa Gauguina, sporządzonym w listopadzie 1888, kiedy Marie Ginoux pozowała im obu.
W marcu na szóstym Salonie Niezależnych w Paryżu van Gogh wystawił dziesięć swoich obrazów, a Claude Monet powiedział, według relacji Theo, iż były one najlepszą częścią wystawy. W ciągu sześciu miesięcy van Gogh przestał być kimś obcym w świecie sztuki, a jego reputacja sięgnęła daleko poza koterie Paryża. Był postrzegany jako jeden z obiecujących, nowych talentów oraz jako ktoś, komu udało się uzyskać poparcie w galeriach, w tym u Theo, jednego z czołowych, nowoczesnych marszandów. Jednak sam Vincent bez entuzjazmu podchodził do swego sukcesu. W liście do matki napisał:
W maju Vincent van Gogh podjął decyzję o zakończeniu swego dobrowolnego pobytu w Saint-Rémy. Dyrektor szpitala, dr Peyron, napisał w końcowym raporcie o jego kondycji:
16 maja Vincent van Gogh wyruszył w długą podróż do Paryża.


=== Auvers-sur-Oise (1890) ===

17 maja 1890 Vincent van Gogh przyjechał do Paryża. Wówczas po raz pierwszy spotkał żonę brata Johannę i ich niedawno narodzonego syna, Vincenta Willema. Był zadowolony z tego spotkania i z faktu, że opuścił szpital psychiatryczny. Następnego dnia obaj udali się do „Ojca” Tanguy, żeby sprawdzić niesprzedane obrazy Vincenta. Plan przewidywał jego tygodniowy pobyt w Paryżu w celu konsultacji medycznych w klinice doktora Gacheta. W rzeczywistości pobyt trwał 3 dni i 20 maja artysta wyjechał do Auvers-sur-Oise i tam spotkał się z Gachetem w jego domu. Sama miejscowość wywarła na nim pozytywne wrażenie. Szczególnie przypadły mu do gustu stare domy, które wkrótce miały stać się tematem niektórych jego obrazów. Zwiedzając miejscowość zwrócił uwagę na dom Daubigny’ego, malarza, którego podziwiał.
Van Gogh znalazł się w Auvers-sur-Oise pod opieką przyjaciela Camille’a Pissarra, doktora i mecenasa artystów Paula Gacheta. Gachet był w tym czasie 61-letnim wdowcem. Miał córkę Marguérite (ok. 20 lat) i syna Paula (16 lat). Ich obszerny dom był położony na wzgórzu, a jego ściany zdobiły dzieła impresjonistów: Renoira, Moneta, Pisarro, Cézanne’a i innych. Kontakt ich obu ułatwiał fakt, iż Gachet znał również język holenderski. Obaj wkrótce się zaprzyjaźnili, o czym Vincent nie omieszkał poinformować brata. Gachet polecił Van Goghowi wynajęcie pokoju w miejscowej gospodzie za 6 franków dziennie (z czego van Gogh nie skorzystał), a w niedziele zapraszał go na obiad. Van Gogh ostatecznie zamieszkał w gospodzie Auberge Ravoux, w której za pokój na poddaszu płacił 3,5 franka dziennie, włącznie z wyżywieniem. Zaprzyjaźnił się z właścicielami gospody, państwem Ravoux, podobnie jak przedtem w Arles z Josephem i Marie Ginoux.
W czerwcu 1890 van Gogh namalował Portret doktora Gacheta w dwóch wersjach oraz wykonał jedną akwafortę z jego podobizną. Wszystkie trzy dzieła ukazują Gacheta w melancholijnym nastroju. Malując portret doktora artysta wyłożył przy okazji swe credo artystyczne, jeśli chodzi o malarstwo portretowe. Wykorzystał w nim starą jak świat formę wypełniając ją własnymi, indywidualnymi detalami teraźniejszości. W liście do siostry Willeminy wyjaśniał:
Podczas 70-dniowego pobytu w Auvers-sur-Oise van Gogh stworzył ponad 70 dzieł, w ogromnej większości obrazów, z których wiele należy do jego najwybitniejszych. Malował bardzo intensywnie rozpoczynając pracę w plenerze o świcie i przerywając ją jedynie na obiad. Kładł się o godz. 9 wieczorem. Tematem jego obrazów były przeważnie okoliczne pejzaże, namalował poza tym kilka martwych natur oraz szereg portretów, w tym: wspomniany Portret doktora Gacheta, portret jego córki, członków rodziny Ravoux oraz portrety małych dzieci. Niektóre obrazy, które namalował w ostatnich tygodniach życia, należą do najsłynniejszych w historii sztuki. Zalicza się do nich Kościół w Auvers i Pole pszenicy z krukami.
Pole pszenicy z krukami (lipiec 1890) jest przykładem rzadkiego formatu płótna: 50 × 100 cm, używanego przez van Gogha w ostatnich tygodniach życia. Burzliwa intensywność dzieła stawia go pośród najbardziej niepokojących i spontanicznych prac artysty. Jest ono często błędnie brane za jego ostatnie dzieło, podczas gdy badacz twórczości van Gogha Jan Hulsker wymienia siedem obrazów, które zostały namalowane później. W lipcu van Gogh ukończył dwa obrazy Ogród Daubigny'ego, z których jeden jest najprawdopodobniej ostatnim namalowanym przez niego obrazem. Są też obrazy, których wygląd wskazuje, iż nie zostały one ukończone, jak Chaty kryte strzechą pod wzgórzem. Pomimo że ostatnie obrazy van Gogha przeważnie są surowe w klimacie, są one z natury optymistyczne i odzwierciedlają chęć powrotu do klarownego zdrowia psychicznego. Tym niemniej obrazy ukończone kilka dni przed śmiercią są bezlitośnie mroczne. Szczególnie przygnębiający jest obraz Stary człowiek w smutku, przedstawiający starca z głową w dłoniach. Praca ta jest przykładem wciągającego i chwytającego za serce stanu psychicznego artysty w jego ostatnich dniach.
W lipcu 1890 okazało się, że brat Theo wpadł w tarapaty finansowe i zachorował. 6 lipca Vincent odwiedził go. Być może czując się winnym zaistniałej sytuacji załamał się. Theo tymczasem zawiózł rodzinę do Holandii, do Amsterdamu, gdzie mieszkali rodzice jego żony. Gdy wrócił do Paryża, zdziwił się brakiem wiadomości od Vincenta. 22 lipca napisał do niego list dołączając 50 franków.


==== Śmierć ====

27 lipca w niedzielne popołudnie Vincent wyszedł, żeby malować, ale nie zjawił się na kolacji u rodziny Ravoux. Po kolacji żona Ravoux spotkała go, jak wracał trzymając się ręką za brzuch. Na pytanie, co się stało oświadczył: „jestem ranny”, po czym wszedł na górę, do swojego pokoju. Po chwili żona Ravoux usłyszała jęk. Wysłała na górę męża, który znalazł Vincenta leżącego twarzą do ściany. Na pytanie, co się stało, Vincent odwrócił się i wskazując niewielką, krwawiącą ranę w brzuchu oświadczył: „strzeliłem do siebie, mam tylko nadzieję, że nie sknociłem”. Artysta wyszedł na pole i strzelił do siebie z pistoletu, pożyczonego od Gustave’a Ravoux; obiecał mu, nieprzekonywająco, że pożyczył broń, bo chciał postraszyć ptaki na polu. Zamierzał strzelić sobie w serce, ale celował za nisko. Rzucił następnie pistolet, którego nigdy nie odnaleziono. Gustave Ravoux wezwał doktora Mazéry i, na życzenie Vincenta, doktora Gacheta. Obaj lekarze stwierdzili, że rana nie jest zbyt groźna i nie ma potrzeby hospitalizacji. Powiadomiono Theo, który przyjechał nazajutrz. Znalazł on Vincenta w niezłej kondycji. Rozmawiali obaj, przechodząc na holenderski, język ich dzieciństwa. Wieczorem stan Vincenta pogorszył się. Do rany wdała się infekcja. 29 lipca we wtorek, o godz. 1.30 w nocy Vincent van Gogh zmarł.
Według biografów Stevena Naifeha i Gregory’ego Smitha van Gogh mógł zostać postrzelony przez osobę trzecią, zaś wersję o przypadkowym postrzeleniu się ogłosił po to, by chronić prawdziwego sprawcę postrzału. Miał nim być szesnastoletni Rene Secretan – jeden z dwóch znanych artyście chłopców, z którymi spędzał czas, m.in. pijąc alkohol. Autorzy opublikowanej w 2011 biografii stwierdzili, że postrzał mógł być wynikiem niefortunnej zabawy lub awarii broni. Na niekorzyść hipotezy o samobójstwie świadczyć miał również kąt wlotu pocisku.


=== Epilog ===

Vincent van Gogh został pochowany następnego dnia po śmierci, po południu. Pomimo krótkiego czasu, jaki upłynął pomiędzy śmiercią a pogrzebem, kilku przyjaciół otrzymało zawiadomienia i zdążyło dotrzeć do Auvers na czas, przynosząc ze sobą żółte kwiaty. Byli wśród nich Émile Bernard, Charles Laval i Tanguy. Émile Bernard opisał ceremonię pogrzebową w liście do Auriera stwierdzając, iż trumna ze zmarłym, ozdobiona białym materiałem, była zamknięta, a otaczały ją wielkie ilości słoneczników, które Vincent ukochał za życia. Na ścianach wokół wisiały obrazy artysty, tworząc coś w rodzaju halo. Bernard z okazji śmierci przyjaciela namalował w 1893 obraz zatytułowany Pogrzeb Vincenta van Gogha w Auvers.
Miejscowy katolicki ksiądz odmówił pochówku w związku z domniemaniem samobójstwa, ale sąsiednia wioska była mniej stanowcza. Vincent został pochowany na cmentarzu, na skraju pola pszenicy, które za życia było wdzięcznym tematem jego obrazów. 8 czerwca 1905 wdowa po Theo, Johanna van Gogh-Bonger, urządziła w Auvers nowy, większy grób artysty, do którego tydzień później przeniesiono jego ekshumowane szczątki.

Vincent van Gogh często podkreślał, że jego działalność artystyczna była rezultatem partnerstwa, w którym jego brat Theo odgrywał nie mniejszą rolę niż on sam. Theo bardzo przeżył śmierć brata. Po pogrzebie powrócił do Auvers, by zająć się spuścizną po zmarłym. Podupadł na zdrowiu. Zachorował na nerki. Do tego doszły problemy psychiczne, w następstwie których musiał poddać się leczeniu w szpitalu psychiatrycznym. Wkrótce został zwolniony z pracy. Po wyjściu ze szpitala żona Johanna zabrała go do Holandii, do Utrechtu, gdzie ponownie znalazł się w szpitalu psychiatrycznym. Kilka tygodni później dostał rozległego udaru mózgu i zapadł w stan śpiączki, z której już się nie obudził. Zmarł 25 stycznia 1891, w pół roku po Vincencie. Został najpierw pochowany w Utrechcie, ale w 1914 przeniesiono jego szczątki do Auvers i złożono je w grobie na małym cmentarzu, obok brata Vincenta. Ich grób ozdobiły proste, identyczne w formie kamienie nagrobne.
Willemina, ich najmłodsza siostra, również cierpiała na depresję. Zmarła w odosobnieniu w 1941. Z dwóch pozostałych sióstr Anna Cornelia nigdy nie wybaczyła Vincentowi konfliktu z ojcem, a Elisabeth Huberta nie była z nim w bliskich stosunkach, chociaż napisała książkę poświęconą wspomnieniom Vincenta jako dziecka. Anna i Elisabeth zmarły w latach 30. XX w. Najmłodszy brat, Cornelis zmarł w Afryce Południowej w 1900, mając 33 lata. Matka Anna Cornelia van Gogh-Carbentus zmarła w 1907 w wieku 88 lat, przeżywszy wszystkich trzech synów.
Przez całe lata toczyła się debata nt. źródeł choroby van Gogha i jej wpływu na jego twórczość. Ponad 150 psychiatrów usiłowało określić przyczyny choroby, stawiając ok. 30 różnych diagnoz. Wymieniały one: schizofrenię, zaburzenia afektywne dwubiegunowe, syfilis, zatrucie wywołane połkniętymi farbami, padaczkę skroniową i rodzaj porfirii. Każda z tych chorób mogła być odpowiedzialna za zły stan zdrowia artysty, a jej rozwój był spotęgowany przez złe odżywianie się, przepracowanie, bezsenność i spożywanie alkoholu, zwłaszcza absyntu.
Z kolei poeci, jak Artaud, dostrzegali w dramacie Vincenta van Gogha paralelę z kondycją Beethovena i Hölderlina, dla których szaleństwo było rezultatem walki pomiędzy kreatywną duszą a mieszczańskim filisterstwem.


== Twórczość ==

Dorobek artystyczny van Gogha obejmuje 870 obrazów, 150 akwarel, ponad 1000 rysunków i 133 szkice listowe oraz pewną liczbę dzieł, gdzie jego autorstwo jest podawane w wątpliwość.
Jeszcze w okresie szkolnym van Gogh rysował i malował akwarele; kilka z tych prac przetrwało, choć ich autorstwo jest przez niektórych kwestionowane. Kiedy w wieku dojrzałym poświęcił się sztuce, zaczął od poziomu podstawowego, kopiując Cours de dessin, kurs rysunku wydany przez Charles’a Bargue’a. W ciągu dwóch lat zaczął szukać zamówień. Na wiosnę 1882 wuj artysty, Cornelis Marinus, właściciel znanej galerii sztuki współczesnej w Amsterdamie, zapytał go o rysunki z Hagi. Prace van Gogha nie spełniły jednak oczekiwań wuja. Marinus przygotował drugie zamówienie, precyzując tym razem szczegóły tematyczne, ale rezultat po raz kolejny okazał się niezadowalający. Tym niemniej van Gogh nie ustawał w próbach. Poprawiał oświetlenie swego atelier instalując różne żaluzje i eksperymentując z rozmaitymi przyborami do rysowania. Przez ponad rok pracował nad pojedynczymi postaciami, drobiazgowo opracowanymi szkicami w technice „czarno-białej”, które wówczas zbierały jedynie opinie krytyczne, a dziś są uznawane za pierwsze arcydzieła artysty. W pierwszych miesiącach 1883 van Gogh zaczął opracowywać kompozycje złożone z wielu postaci, oparte na własnych rysunkach. Niektóre z tych kompozycji sfotografował, lecz kiedy brat Theo zauważył, że są one pozbawione życia i świeżości, zniszczył je i zwrócił się w stronę malarstwa olejnego. Do jesieni 1882 brat pomagał mu finansowo przy malowaniu pierwszych obrazów, jednak pieniądze te szybko się skończyły. Później, na wiosnę 1883, van Gogh zwrócił się do słynnych artystów szkoły haskiej jak Weissenbruch i Blommers i otrzymał wsparcie techniczne od nich, jak również od przedstawicieli drugiej generacji jak de Bock i van der Weele. Kiedy przeniósł się do Nuenen (z krótką przerwą na Drenthe), zaczął malować szereg wielkoformatowych obrazów, ale większość z nich zniszczył. Jedyne, które przetrwały, to Jedzący kartofle i cykle: Wieża starego kościoła w Nuenen oraz Wiejskie chaty. Po wizycie w Rijksmuseum van Gogh był świadomy, że wiele jego błędów spowodowanych było brakiem doświadczenia w zakresie techniki. Aby uczyć się i rozwijać swoje umiejętności wyjechał do Antwerpii, a potem do Paryża.
Lepiej lub gorzej obznajomiony z techniką i teoriami impresjonistów i neoimpresjonistów van Gogh udał się następnie do Arles, żeby tam rozwijać świeżo nabyte umiejętności. Ale w krótkim czasie pojawiły się ponownie stare poglądy na sztukę i pracę: pomysły takie jak przedstawianie jednego tematu w różnych wariantach, które mogłyby odzwierciedlać cele sztuki. Kiedy jego twórczość nabrała rozmachu, namalował wiele autoportretów. Już w 1884 w Nuenen namalował serie obrazów, aby udekorować nimi jadalnię przyjaciela w Eindhoven. Podobnie w Arles, na wiosnę 1888 namalował kwitnące sady w formie tryptyków i rozpoczął serię portretów członków rodziny Roulin. Na zakończenie zaczął pracować nad serią obrazów mających stanowić dekorację „Żółtego Domu”, po tym, jak Gauguin zgodził się mieszkać i pracować ramię w ramię razem z nim w Arles. Seria ta jest uważana przez niektórych za najbardziej ambitne zadanie, jakiego van Gogh kiedykolwiek się podjął. Seria obejmowała m.in. takie obrazy jak Martwa natura: wazon z dwunastoma słonecznikami (1888) i Gwiaździsta noc nad Rodanem (1888). Większość późniejszych prac artysty to przetwarzanie lub rewidowanie jego zasadniczej postawy twórczej. Na wiosnę 1889 namalował kolejną, mniejszą serię przedstawiającą sady. W kwietniowym liście do Theo napisał: mam sześć szkiców wiosny, z których dwa to duże sady. Było mało czasu, bo te efekty są krótkotrwałe.

Historyk sztuki Albert Boime był pierwszym, który wykazał, że van Gogh – nawet w pozornie fantastycznych kompozycjach jak Gwiaździsta noc – opierał się na realizmie. Obraz Biały dom w nocy, przedstawia pewien dom o zmierzchu i wydatną gwiazdę na niebie, otoczoną przez żółte halo. Astronomowie z Southwest Texas State University w San Marcos obliczyli, że gwiazda ta to Wenus, która jasno świeciła na niebie w czerwcu 1890, kiedy van Gogh namalował obraz.
Obrazy artysty z ostatniego okresu jego życia sprawiają wrażenie bycia w ruchu. Poprzez ich dynamizm artysta wyraził w krajobrazach lub postaciach ludzkich swoje emocje. Już twórcy wczesnego impresjonizmu doświadczalnie odkryli, że światło może wywołać wrażenie ruchu. W przypadku van Gogha głównym określeniem używanym przy opisie jego obrazów jest turbulencja. Chodzi tu zwłaszcza o słynny obraz Gwiaździsta noc, który dobitnie wyraża sens turbulencji i może być porównany ze zdjęciem pewnej odległej gwiazdy wykonanej przez teleskop Hubble’a, gdzie wyraźnie widoczne są wiry wywołane prawdopodobnie przez pył i turbulencję gazu.


=== Pejzaże ===


==== Drzewa oliwkowe ====

Van Gogh namalował kilkanaście obrazów przedstawiających drzewa oliwkowe jako motyw główny lub jako tło, głównie podczas pobytu w Saint-Rémy, gdzie na własne życzenie stał się od maja 1889 do maja 1890 pacjentem miejscowego szpitala psychiatrycznego. Przebywając w nim miał zgodę opiekującego się nim lekarza na wychodzenie w plener i malowanie. Ulubionym jego motywem stały się leżące w pobliżu gaje oliwne, rosnące cyprysy oraz pola uprawne.
Specjalne znaczenie w twórczości artysty miał motyw drzew oliwkowych. Jeden z przedstawiających je obrazów, Drzewa oliwne z Alpilles w tle, stanowił według relacji van Gogha zawartej w liście do Theo z ok. 18 czerwca 1889 uzupełnienie do Gwiaździstej nocy. Wypełniające obraz, powykręcane drzewa oliwkowe umieszczone zostały u podnóża Alp, pod pozbawionym światła niebem, na którym znajduje się jeden skłębiony, ektoplazmiczny obłok. Groźne pagórki, przypominające ogromne błękitno-białe fale, wydają się zalewać okolicę.
Na innym z obrazów, Pejzaż z przechadzającą się parą i półksiężycem to dziwnie pokurczone, pozbawione korzeni drzewa oliwkowe wydają się ruszać, zagrażając przechadzającej się pośród nich parze, stawiającej ostrożnie kroki w bladym świetle zmierzchu.


==== Cyprysy ====

Jedną z najpopularniejszych i najbardziej znanych serii namalowanych przez van Gogha są wyobrażenia cyprysów. Choć pierwsze obrazy z motywem cyprysów w tle powstały jeszcze w Arles (Kwitnący sad otoczony cyprysami, namalowany w dwóch wersjach w kwietniu 1888), to główna ich seria związana jest z pobytem artysty w Saint-Rémy. Pierwsze obrazy z tej serii, z cyprysami jako motywem głównym, Cyprysy, Cyprysy z dwoma postaciami kobiet powstały w czerwcu 1889. Podczas lata 1889, na prośbę siostry Willeminy artysta namalował kilka mniejszych wersji Pola pszenicy z cyprysami. Obrazy te charakteryzują się zawirowaniami i gęsto kładzionym impastem. Do serii tej zalicza się wspomniany już obraz Gwiaździsta noc. Inne obrazy z tej serii też mają podobne elementy stylistyczne: Cyprysy (1889), Cyprysy z dwoma postaciami kobiet (1889–1890), Droga z cyprysem i gwiazdą (1890). Z powodu swej stylistycznej jednorodności stały się one synonimem twórczości van Gogha. Według historyka sztuki Ronalda Pickvance’a obraz Droga z cyprysem i gwiazdą jest kompozycyjnie równie nierealny i sztuczny jak Gwiaździsta noc. Pickvance kontynuuje wywód mówiąc, że obraz Droga z cyprysem i gwiazdą reprezentuje egzaltowane doświadczenie realizmu, połączenie północy i południa, do których zarówno van Gogh, jak i Gauguin odwoływali się jak do „abstrakcji”.


==== Pola uprawne ====
Oglądając okolice wokół Arles van Gogh namalował szereg pejzaży przedstawiających żniwa, pola pszenicy i inne wiejskie widoki, w tym Stary młyn (1888) – dobry przykład malowniczego obiektu, stojącego na skraju rozciągających się za nim pól. Obraz ten był jednym z siedmiu płócien wysłanych 4 października 1888 do Pont-Aven w ramach wymiany prac z Paulem Gauguinem, Émile’em Bernardem, Charlesem Lavalem i in. W różnych okresach swego życia van Gogh malował widoki z okna – w Hadze, Antwerpii, Paryżu. Kulminację tego typu prac stanowi cykl obrazów przedstawiających pole pszenicy, namalowanych jako widok z okien jego połączonych cel w szpitalu psychiatrycznym w Saint-Rémy.
Pola uprawne zainteresowały van Gogha w maju, kiedy pszenica jest jeszcze młoda i zielona. W lipcu (1890) stwierdził on, iż był pochłonięty „rozległą równiną na tle wzgórz, bezkresną niczym morze, delikatnie żółtą”. Kiedy pogoda się pogorszyła, pisał w liście do Theo o malowaniu „rozległych pól pszenicy pod wzburzonym niebem”, dodając, że tworzy obraz, który wyraża „smutek, skrajną samotność”.


==== Kwitnące sady, ogrody i pola ====
Po przybyciu w lutym 1888 do Arles van Gogh namalował duży cykl poświęcony kwitnącym sadom. Powstało ogółem 14 obrazów, optymistycznych w wyrazie, wesołych i ekspresyjnych wizualnie, mających za temat wiosenne kwitnięcie. Obrazy te, delikatnie, ciche i spokojne, są pozbawione ludzi. W liście do Theo z 20 kwietnia artysta 1888 pisał: mam już [namalowanych] 10 sadów nie licząc 3 mniejszych szkiców i jeden duży [obraz] z drzewem wiśni, nad którym pracowałem do upadłego. Na wiosnę 1889 namalował kolejny, mniejszy cykl obrazów przedstawiających kwitnące sady, w tym Kwitnący sad z widokiem na Arles.
Van Gogh był pod wrażeniem pejzażu i okresu wegetacji na południu Francji i często odwiedzał ogrody gospodarstw w okolicach Arles. Pod wpływem jaskrawego światła, związanego z klimatem śródziemnomorskim jego paleta wyraźnie pojaśniała. Od momentu przybycia był zafrapowany uchwyceniem efektów pór roku w otaczającym go krajobrazie i w życiu roślin.
Van Gogh namalował kilka obrazów przedstawiających krajobrazy z kwiatami; malował też martwe natury z kwiatami w roli głównej.


=== Martwe natury ===


==== Kwiaty ====

Van Gogh malował martwe natury z takimi kwiatami jak irysy, słoneczniki, bzy, róże, oleandry i in. Jan Hulsker, jeden z czołowych badaczy twórczości van Gogha, sugeruje, iż seria obrazów ze słonecznikami może bardziej niż jakiekolwiek inne jego obrazy rozsławiła jego imię na całym świecie. Są one [słoneczniki] często jedynymi dziełami, z którymi jest on kojarzony. Niektóre z tych obrazów odzwierciedlają zainteresowanie van Gogha językiem koloru oraz sztuką japońskich drzeworytów ukiyo-e.
Van Gogh namalował dwie serie obrazów ze słonecznikami: pierwszą w 1887 podczas pobytu w Paryżu, a drugą podczas pobytu w Arles w roku następnym. Seria pierwsza ukazuje żywe kwiaty, rosnące na gruncie. Seria druga to kwiaty więdnące w wazonie. Obrazy tej serii powstały w rzadkim w życiu van Gogha okresie optymizmu. Zamierzał on udekorować malowanymi przez siebie słonecznikami pokój Gauguina, który miał przyjechać do Arles, żeby stworzyć wspólnie z van Goghiem kolonię artystyczną, planowaną od dawna przez tego ostatniego. Kwiaty zostały oddane przy pomocy grubego impastu.
W liście do Émile’a Bernarda z 21 sierpnia 1888 van Gogh pisał:


=== Portrety ===
Van Gogh, znany ze swych pejzaży, wydawał się wkładać najwięcej zapału w malowanie portretów. O swoich szkicach portretowych powiedział, że są one jedyną rzeczą w malowaniu, która porusza moją duszę do głębi, i bardziej niż cokolwiek innego sprawiają, że odczuwam nieskończoność.
Do siostry w liście z czerwca 1890 napisał:
O takim założeniu wspominał też przy innej okazji w liście do brata Theo: zamiast próbować przedstawiać to, co mam przed oczami, używam koloru... żeby mocniej wyrazić siebie.


==== Autoportrety ====

Vincent van Gogh namalował w ciągu swego życia 39 autoportretów (35 obrazów i 4 rysunki). Na ogół wzrok artysty rzadko skierowany jest w oczy widza; nawet jeżeli jego oczy są szeroko otwarte, wydają się spoglądać w nieokreślonym kierunku. Autoportrety różnią się między sobą, jeśli chodzi o intensywność czy kolor; na jednych van Gogh jest z brodą, na innych ogolony; na niektórych zabandażowany (w związku z obcięciem sobie lewego ucha po sprzeczce z Gauguinem). Tzw. Autoportret bez brody, namalowany pod koniec września 1889, należy do najdroższych obrazów wszech czasów; w 1998 został sprzedany prywatnemu kolekcjonerowi w Nowym Jorku za sumę 71.5 miliona dolarów.
Wszystkie autoportrety van Gogha namalowane w Saint-Rémy ukazują jego głowę z prawej strony.


== Spuścizna ==


=== Pośmiertna sława ===

W następstwie pierwszych wystaw prac van Gogha pod koniec lat 80. XIX w. jego sława nieustannie wzrastała – wśród kolegów, krytyków sztuki, marszandów i kolekcjonerów. Po śmierci artysty pamiątkowe wystawy jego prac były organizowane w Brukseli, Paryżu, Hadze i Antwerpii. W pierwszych latach XX w. zorganizowano retrospektywne wystawy prac van Gogha w Paryżu (1901 i 1905) i Amsterdamie (1905) oraz grupowe wystawy w Kolonii (1912), Nowym Jorku (Armory Show, 1913) i Berlinie (1914). Ukazywały one wyraźny wpływ van Gogha na innych artystów.
Dwie osoby przyczyniły się znacząco do spopularyzowania twórczości artysty: jego szwagierka, Johanna van Gogh-Bonger oraz kolekcjonerka Helene Kröller-Müller.
Johanna van Gogh-Bonger zajęła się spuścizną po zmarłym szwagrze, choć nie interesowała się specjalnie sztuką, a samego Vincenta spotkała zaledwie kilka razy. Oprócz zebrania jego prac podjęła ona gigantyczny wysiłek uporządkowania i opublikowania w 1914 jego listów.
Pierwszą znaną kolekcjonerką dzieł artysty stała się Helene Kröller-Müller, która zgromadziła ostatecznie 91 jego obrazów i 185 rysunków; była to wówczas (kwiecień 1912) największa na świecie prywatna kolekcja prac artysty (nie licząc tych dzieł, które były w posiadaniu członków jego rodziny). Kolekcja ta stała się podstawą zbiorów artysty w założonym w 1938 muzeum jej imienia w Otterlo, które dziś ma drugą na świecie kolekcję prac artysty po muzeum jego imienia w Amsterdamie.
Pod koniec I poł. XX w. Vincent van Gogh był uważany za jednego z największych i najbardziej rozpoznawalnych artystów w historii.
Do ugruntowania pozycji Vincenta van Gogha w świecie sztuki przyczyniła się powołana w 1962 z inicjatywy państwa holenderskiego fundacja jego imienia, Vincent van Gogh Foundation. Przejęła ona rodzinną spuściznę artysty, pozostającą od 1925 w rękach jego bratanka, Vincenta Willema van Gogha (1890–1978), a przedtem (1891–1925) w posiadaniu jego matki, Johanny van Gogh-Bonger, która z kolei przejęła ją po zmarłym mężu Theo. Kolekcja ta stanowi obecnie podstawę zbiorów Muzeum Vincenta van Gogha jako tzw. stałe wypożyczenie (od 1973). Muzeum imienia artysty ma największą na świecie kolekcję jego prac: ok. 200 obrazów, 400 rysunków i 700 listów, jak również jego własną kolekcję japońskich drzeworytów.
W 2007 grupa holenderskich historyków sporządziła „Canon of Dutch History” (Kanon holenderskiej historii), przeznaczony do nauczania w szkołach, obejmujący 50 wybitnych postaci i ważnych wydarzeń z historii Holandii; wśród nich znalazł się van Gogh, razem z innymi symbolami holenderskiego malarstwa jak Rembrandt i ugrupowanie De Stijl.


==== Inicjatywa Van Gogh Europe ====
9 lutego 2012 ponad 20 europejskich organizacji zajmujących się dziedzictwem Vincenta van Gogha podpisało w Muzeum Vincenta van Gogha w Amsterdamie umowę o współpracy, określoną jako Van Gogh Europe. Celem tego międzynarodowego przedsięwzięcia jest umożliwienie zbiorowego zarządzania, zachowania, prezentacji i rozwoju dziedzictwa Vincenta van Gogha. Inicjatywę Van Gogh Europe podjęły wspólnie liczne holenderskie, belgijskie i francuskie muzea, instytucje ds. dziedzictwa, gminy i inne organizacje. Ze strony holenderskiej były to m.in.: Muzeum Vincenta van Gogha w Amsterdamie, Kröller-Müller Museum w Otterlo, Noordbrabants Muzeum w ’s-Hertogenbosch i miasta związane z van Goghiem: Zundert, Nuenen, Tilburg i Etten-Leur. Pozostali sygnatariusze tego porozumienia to muzea, organizacje ds. dziedzictwa i gminy z Francji i Belgii. Inicjatywa Van Gogh Europe łączy te miejsca, w których van Gogh mieszkał i pracował oraz te organizacje i instytucje badawcze, w których jego dzieła są gromadzone, badane i wystawiane.
Wszystkie działania podejmowane w ramach inicjatywy Van Gogh Europe będą miały ogólnoeuropejskie znaczenie. Dobrym tego przykładem będzie odbudowa domu van Gogha w Wasmes w Belgii. Dom ten stał pusty od ponad dwudziestu lat, ale Fundacja Mons 2015 podjęła kroki, aby go zabezpieczyć, odrestaurować i udostępnić dla zwiedzających. Decyzja ta jest związana nie tylko z przedsięwzięciem Van Gogh Europe, ale też z faktem, iż miasto Mons będzie w 2015 Europejską Stolicą Kultury.


=== Wpływ ===

Van Gogh w ostatnim liście do brata stwierdził, że ponieważ nie miał dzieci, uważał swoje obrazy za potomstwo. Analizując tę wypowiedź brytyjski historyk sztuki Simon Schama skonstatował, że artysta „miał oczywiście dziecko – ekspresjonizm, i bardzo wielu spadkobierców”. Schama wymienił szereg artystów, którzy przyjęli elementy stylu van Gogha, wśród nich Willema de Kooninga, Howarda Hodgkina i Jacksona Pollocka. Francuscy fowiści, w tym Henri Matisse, poszerzyli zarówno użycie koloru, jak i swobodę w jego zastosowaniu, podobnie jak niemieccy ekspresjoniści, skupieni w ugrupowaniu Die Brücke oraz wcześni moderniści. Ekspresjonizm abstrakcyjny lat 40. I 50. XX w. jest postrzegany jako kierunek, którego twórcy częściowo inspirowali się szerokimi, zamaszystymi pociągnięciami pędzla, stosowanymi przez van Gogha. Krytyczka sztuki Sue Hubbard recenzując wystawę dzieł van Gogha i ekspresjonistów, jaka miała miejsce w nowojorskiej Neue Gallerie w dnia 22 marca – 2 lipca 2007 stwierdziła, że: „na początku XX w. van Gogh dał ekspresjonistom nowy język malarski, który umożliwił im przekroczenie tego, co widoczne i spenetrowanie głębszej, podstawowej rzeczywistości. Nie jest dziełem przypadku, że akurat w tym samym czasie Zygmunt Freud również penetrował głębiny tej zasadniczo nowej dziedziny – podświadomości. Ta piękna i inteligentna wystawa plasuje van Gogha tam, gdzie z pewnością jest jego miejsce – na pozycji pioniera sztuki nowoczesnej.”
W 1957 irlandzki malarz Francis Bacon (1909–1992) namalował cykl obrazów inspirując się dziełem van Gogha Malarz w drodze do pracy, oryginał którego uległ zniszczeniu podczas II wojny światowej. Bacon zainspirował się nie tylko obrazem, określanym jako „dręczący”, ale również samym van Goghiem, uważanym przez niego za wyalienowanego odmieńca (podobnie jak on sam). Bacon później identyfikował się z poglądami van Gogha dotyczącymi sztuki cytując fragment jego listu do Theo: „Prawdziwi malarze nie malują rzeczy takimi, jakie one są... oni malują je tak, jak je odczuwają”.


== Catalogues raisonnés ==


=== Catalogue raisonné Jacoba Baarta de la Faille'a ===
Pierwszym autorem catalogue raisonné Vincenta van Gogha byl holenderski prawnik Jacob Baart de la Faille. W 1917 roku po przeczytaniu artykułu Hermana F. E. Vissera „Over de literatuur over Van Gogh” podjął on wyrażoną w tym artykule myśl sporządzenia krytycznego katalogu dzieł artysty. W podjętej pracy pomagał mu kolekcjoner i krytyk sztuki Henk Bremmer. Czterotomowy L'Oeuvre de Vincent van Gogh. Catalogue Raisonné ukazał się w Paryżu i Brukseli w 1928 roku. Wkrótce po publikacji katalogu w artykule w czasopiśmie Kunst und Künstler pojawiły się podejrzenia co do autentyczności wielu skatalogowanych obrazów. De la Faille musiał zrewidować swój katalog i wkrótce wyodrębnił grupę fałszywych prac Vincenta van Gogha, pochodzących z tego samego źródła – z berlinskiej galerii sztuki Otto Wackera. Opublikował następnie dodatek do swojego katalogu, w którym dokonał niezbędnych korekt. Sprawie falsyfikatów van Gogha poświęcił szereg badan, których zwieńczeniem było wydane w 1930 roku opracowanie Les Faux Van Gogh. W 1939 roku de la Faille opublikował całkowicie zmieniony i zaktualizowany katalog obrazów van Gogha, z biografią artysty napisaną przez Charles'a Terrasse'a. De la Faille kontynuował pracę nad twórczością van Gogha aż do śmierci w 1959 roku pozostawiając niepublikowany rękopis. w 1962 roku zespół historyków sztuki pod przewodnictwem Abrahama Hammachera podjął jego dzieło, wydając w 1970 roku zrewidowaną i poszerzoną wersję katalogu dzieł van Gogha, The Works of Vincent van Gogh. His Paintings and Drawings. W 1992 roku ukazała się kolejna, poprawiona wersja tego katalogu, Vincent van Gogh: the Complete Works on Paper: Catalogue Raisonné, uzupełnionego o prace na papierze i reprint oryginalnego francuskiego tekstu de la Faille'a z 1928 roku, dotyczącego rysunków, akwarel i litografii.


=== Catalogue raisonné Jana Hulskera ===
W 1996 roku w Amsterdamie ukazał się catalogue raisonné Jana Hulskera, zatytułowany The New Complete Van Gogh: Paintings, Drawings, Sketches, zawierający ponad 2 185 reprodukcji prac Vincenta van Gogha. Poprzedził go wydany po holendersku w 1978 roku w Amsterdamie katalog Van Gogh en zijn weg. Al zijn tekeningen en schilderijen in hun samenhangen en ontwikkeling, wznowiony w 1980 roku w Londynie i Oxfordzie w wersji angielskojęzycznej jako The Complete van Gogh: Paintings, Drawings, Sketches.


=== Catalogue raisonné Muzeum Vincenta van Gogha ===
W 1996 roku Muzeum Vincenta van Gogha opublikowało własny katalog dzieł artysty, będących w jego posiadaniu. Dotychczas wydano następujące tomy:
Volume One: Drawings: The Early Years, 1880-1883
Volume Two: Drawings: Nuenen, 1883-1885
Volume Three: Drawings: Antwerp and Paris, 1885-1888
Volume One: Paintings: Dutch Period, 1881-1885
Volume Two: Paintings: Antwerp and Paris, 1885-1888


== Kolekcje ==
Ponad 600 obrazów Vincenta van Gogha znajduje się w kolekcjach publicznych (muzea, galerie sztuki) całego świata.


=== Europa ===

W muzeach europejskich znajdują się 483 obrazy van Gogha:
Holandia: 342, w tym:
Amsterdam 230: (210 w Muzeum Vincenta van Gogha, 4 w Stedelijk Museum, 4 w P. and N. de Boer Foundation, 2 w Rijksmuseum)
Otterlo – Kröller-Müller Museum – 87
Rotterdam: 7 (wszystkie w Museum Boijmans Van Beuningen)
Haga – 6 (wszystkie w Gemeentemuseum Den Haag)
Utrecht – 5 (wszystkie w Centraal Museum)

Szwajcaria – 40 (w tym 7 w Fundacji E.G. Bührlego w Zurychu)
Francja – 30 (w tym 23 w Musée d'Orsay i 3 w Musée Rodin w Paryżu)
Niemcy – 19 (w tym po 4 Muzeum Folkwang w Essen i Nowa Pinakoteka w Monachium, 3 – w Wallraf-Richartz-Museum w Kolonii)
Wielka Brytania – 17 (w tym 4 w National Gallery w Londynie, National Gallery of Scotland w Edynburgu – 3)
Rosja – 13 (8 w Ermitażu w Sankt Petersburgu i 5 w Muzeum Sztuk Pięknych im. Puszkina w Moskwie)
Dania, Hiszpania – po 4 (w Danii wszystkie w Ny Carlsberg Glyptotek, a w Hiszpanii wszystkie w Muzeum Thyssen-Bornemisza w Madrycie)
Włochy – 3
Austria, Belgia, Szwecja – po 2
Czechy, Finlandia, Irlandia, Polska, Serbia – po 1


=== Ameryka Północna ===

Poza Europą najwięcej obrazów van Gogha znajduje się na kontynencie północnoamerykańskim: 127.
Stany Zjednoczone – 120, w tym:
18 w Metropolitan Museum of Art w Nowym Jorku
9 w Art Institute of Chicago
8 w National Gallery of Art w Waszyngtonie
7 w Barnes Foundation w Lower Merion Township
6 w Museum of Fine Arts w Bostonie
po 5 w Detroit Institute of Arts, Philadelphia Museum of Art i Saint Louis Art Museum

Kanada – 5
Meksyk – 2


=== Ameryka Południowa ===
W muzeach kontynentu południowoamerykańskiego znajduje się 5 obrazów van Gogha:
Brazylia – 4 (wszystkie w Museu de Arte w São Paulo)
Argentyna – 1


=== Azja ===
W muzeach azjatyckich znajduje się 15 obrazów van Gogha.
Japonia – 10
Izrael – 5


=== Afryka ===
Na kontynencie afrykańskim znajduje się 1 obraz van Gogha – w muzeum Mohameda Mahmouda Khalila w Kairze.


=== Australia ===
W Australii znajduje się 1 obraz van Gogha.
Lokalizacja 16 obrazów jest nieznana.
Pozostałe obrazy van Gogha znajdują się w zbiorach prywatnych.


== Domniemana fotografia van Gogha ==

Tom Stanford odkrył domniemaną fotografię van Gogha podczas wertowania pewnego albumu w jednym z antykwariatów Massachusetts. Album ten zawierał wizytówki zaopatrzone w fotografie, należące przeważnie do duchownych z końca XIX w. „Popatrzyłem i pomyślałem, że to po prostu van Gogh; im dłużej patrzyłem, tym bardziej byłem pewny” – stwierdził.
Fotografia jest datowana na 1886. Widnieje na niej starszy mężczyzna ubrany w zwykły garnitur z muszką. Ma jasne włosy, starannie przystrzyżoną brodę i wąski, długi nos. Jego włosy są elegancko zaczesane do tyłu z widocznym wdowim szpicem.
Tom Stanford kupił tę fotografię za 1 dolara po czym pokazał ją historykowi fotografii Josephowi Bubergerowi, zajmującemu się wcześniej fotografiami m.in. Abrahama Lincolna i Ulyssesa S. Granta. Buberger rozpoczął badania używając do tego techniki komputerowej polegającej na nakładaniu obrazów i w rezultacie odnalazł bliskie podobieństwo pomiędzy ponad 40 autoportretami van Gogha a dostarczoną mu przez Stanforda fotografią. Stwierdził następnie, iż van Gogh mógł malować swoje autoportrety bazując na tej fotografii. Dowodem tego miałby być fakt, iż większość jego autoportretów powstała w czasie, gdy wykonano tę fotografię. Buberger skojarzył nazwisko fotografa Victora Morina, które jest wydrukowane na awersie fotografii, ze starym studiem w Brukseli, gdzie van Gogh spędzał większość czasu.
Również zdaniem Henry Lee, dyrektora Institute of Forensic Science wspomniana fotografia wykazuje uderzające podobieństwo do autoportretów van Gogha.
Kustosz muzeum Vincenta van Gogha, Louis van Tilborgh nie zgodził się z powyższymi ustaleniami stwierdzając, iż muzeum otrzymuje rocznie ponad 300 eksponatów, o których sądzi się, iż są zdjęciami, obrazami i rysunkami artysty, ale nie przypomina sobie wspomnianej fotografii.


== Wpływy kulturowe ==


=== Film ===
W 1934 amerykański pisarz Irving Stone powieścią Pasja życia wprowadził postać van Gogha i jego twórczość do światowej literatury pięknej. Książka została sfilmowana w 1956 pod tytułem Pasja życia, a odtwarzający rolę malarza Kirk Douglas otrzymał za nią w tym samym roku nominację do Oskara.
W 1948 Alain Resnais zrealizował krótkometrażowy film biograficzny Van Gogh.
W 1987 Paul Cox nakręcił paradokumentalny film Vincent oparty na listach artysty.
W 1990 Robert Altman wyreżyserował film biograficzny Vincent i Theo z Timem Rothem w roli van Gogha.
W 1990 Akira Kurosawa nakręcił film Sny. W części zatytułowanej „Kruki” w roli Vincenta van Gogha wystąpił Martin Scorsese.
W 2009 François Bertrand zrealizował film dokumentalny Moi, Van Gogh, obejmujący ostatnie dni Vincenta van Gogha w Auvers-sur-Oise.
W 2010 Tony Curran wciela się w postać malarza w serialu science-fiction Doktor Who. Odcinek nosi nazwę Vincent i Doktor (ang. Vincent and the Doctor) w reżyserii Jonny’ego Campbella.


=== Muzyka ===


==== Muzyka poważna ====
Grigori Frid – Письма Ван-Гога (pol. Listy van Gogha), opera-monolog w 2 częściach na baryton, klarnet, perkusję, fortepian i smyczki op. 69 (1975)
Bertold Hummel – 8 fragments de lettres de Van Gogh na baryton i kwartet smyczkowy op. 84 (1985)
Einojuhani Rautavaara – Vincent, opera w 3 aktach na 11 solistów, chór mieszany, orkiestrę, syntezator i smyczki (1986–1987)
Einojuhani Rautavaara – Vincentiana, symfonia nr 6 na syntezator i smyczki: I Tähtiyö (Gwiaździsta noc) II Varikset (Kruki) III Saint-Rémy IV Apotheosis (1992)
Gloria Coates – Symphony No. 9 (The Quinces Quandary) HOMAGE TO VAN GOGH (1993–1994); także wersja na orkiestrę kameralną
Abel Ehrlich – Portrait of Vincent van Gogh at the Age of 27 na skrzypce i kwartet smyczkowy (2003)
Henri Dutilleux – Correspondances na sopran i orkiestrę (2001–2003): Interlude, II. À Slava et Galina, III. Gong, IV. Gong II, V. De Vincent à Théo


==== Muzyka rozrywkowa ====
Don McLean – piosenka Vincent (Starry Starry Night) (1971)


== Zobacz też ==
Chronologia Vincenta van Gogha
Theo van Gogh
Muzeum Vincenta van Gogha
Nagroda im. Vincenta van Gogha
Postimpresjonizm
Planetoida (4457) van Gogh


== Uwagi ==


== Przypisy ==


== Bibliografia ==
Janice Anderson: Vincent van Gogh. Bokia, 1994. ISBN 91-7115-030-7. (szw.)
Albert Boime: Vincent van Gogh: Die Sternennacht-Die Geschichte des Stoffes und der Stoff der Geschichte. Frankfurt/Mainz: Fischer, 1989. ISBN 3-596-23953-2. (niem.)
Françoise Cachin, Bogomila Welsh-Ovcharov: Van Gogh à Paris (kat. wyst. Musée d’Orsay, Paris 1988). Paris: RMN, 1988. ISBN 2-7118-2159-5. (fr.)
Philip Callow: Vincent van Gogh: A Life. Grand Rapids, Cambridge: Ivan R. Dee, 1990. ISBN 1-56663-134-3. (ang.)
Roland Dorn, George S. Keyes: Van Gogh Face to Face: The Portraits (kat. wyst.) Detroit, Boston & Philadelphia, 2000–01. London & New York: Thames & Hudson, 2000. ISBN 0-89558-153-1. (ang.)
Roland Dorn, Fred Leeman: Vincent van Gogh and Early Modern Art, 1890–1914 (kat. wyst.Essen & Amsterdam). Essen, Amsterdam: 1990. ISBN 3-923641-33-8. (ang.)
Roland Dorn, Klaus Albrecht Schröder, John Sillevis: Van Gogh und die Haager Schule (kat. wyst. Kunstforum, Wien 1996). Milano: Skira, 1996. ISBN 88-8118-072-3. (niem.)
Roland Dorn: Décoration – Vincent van Goghs Werkreihe für das Gelbe Haus in Arles. Hildesheim, Zürich & New York: Olms Verlag, 1990. ISBN 3-487-09098-8. (niem.)
Douglas Druick, Pieter Kort Zegers: Van Gogh and Gauguin: The Studio of the South (kat. wyst.) Chicago & Amsterdam 2001–02. London & New York: Thames & Hudson, 2001. ISBN 0-500-51054-7. (ang.)
Kathleen Powers Erickson: At Eternity’s Gate: The Spiritual Vision of Vincent van Gogh. Grand Rapids, Cambridge: Wm. B. Eerdmans Publishing Co., 1998. ISBN 0-8028-4978-4. (ang.)
Derek Fell: The Impressionist Garden. London: Frances Lincoln, 1997. ISBN 0-7112-1148-5. (ang.)
D.M. Field: Van Gogh. Chartwell Books, Inc., 2006. ISBN 0-7858-2011-6. (ang.)
Martin Gayford: The Yellow House: Van Gogh, Gauguin, and Nine Turbulent Weeks in Arles. London: Penguin, 2006. ISBN 0-670-91497-5. (ang.)
A.M Hammacher: Vincent van Gogh: Genius and Disaster. New York: Harry N. Abrams, 1985. ISBN 0-8109-8067-3. (ang.)
Sjraar van Heugten: Vincent van Gogh Drawings, vol. 1. Bussum: V+K, 1996. ISBN 90-6611-501-7. (ang.)
Robert Hughes: Nothing If Not Critical. London: The Harvill Press, 1990. ISBN 0-14-016524-X. (ang.)
Jan Hulsker: The Complete Van Gogh. Oxford: Phaidon, 1980. ISBN 0-7148-2028-8. (ang.)
Wiesław Juszczak: Postimpresjoniści. Warszawa: Wydawnictwa Artystyczne i Filmowe, 1985. ISBN 83-221-0258-5.
Albert J. Lubin: Stranger on the earth: A psychological biography of Vincent van Gogh. New York: Holt, Rinehart and Winston, 1972. ISBN 0-03-091352-7. (ang.)
Alfred Nemeczek: Van Gogh in Arles. Prestel Verlag, 1999. ISBN 3-7913-2230-3. (niem.)
Brian Petrie: Van Gogh. Oxford: Phaidon Press Ltd., 1985. ISBN 0-7148-1631-0. (ang.)
Ronald Pickvance: Van Gogh In Saint-Rémy and Auvers (kat. wyst. Metropolitan Museum of Art). Nowy Jork: Abrams, 1986. ISBN 0-87099-477-8. (ang.)
Ronald Pickvance: Van Gogh in Arles (kat. wyst. Metropolitan Museum of Art, Nowy Jork). New York: Abrams, 1984. ISBN 0-87099-375-5. (ang.)
Ronald Pickvance: English Influences on Vincent van Gogh (kat. wyst.). University of Nottingham & alt., 1974–1975. (ang.)
Arnold Pomerans: The Letters of Vincent van Gogh. Oxford: Penguin Classics, 2003. ISBN 0-14-044674-5. (ang.)
John Rewald: Studies in Post-Impressionism, The Posthumous Fate of Vincent van Gogh 1890–1970. New York: H. N. Adams, 1986. ISBN 0-436-41151-2. (ang.)
Marc Edo Tralbaut: Vincent van Gogh, le mal aimé. oryg. Edita, Lausanne (French) & Macmillan, London 1969 (ang.); reedycja: Macmillan (1974), Alpine Fine Art Collections, 1981. ISBN 0-933516-31-2. (ang.)
Anna Torterolo, Rafał Rudowski (tłumaczenie): Van Gogh. Warszawa: Rzeczpospolita: HPS, 2006. ISBN 978-83-60529-07-2.
Anna Torterolo: Van Gogh: A Profound and Tormented Genius – His Life in Paintings. Dorling Kindersley, 1996. ISBN 0-7894-4143-8. (ang.)
Johannes Van der Wolk: The Seven Sketchbooks of Vincent van Gogh: a facsimile edition (oryg. De schetsboeken van Vincent van Gogh). New York: Harry Abrams Inc., 1987. ISBN 90-290-8154-6. (ang.)
Ingo F. Walther, Rainer Metzger, (tłum.) Michael Hulse: Van Gogh: The Complete Paintings. Vol. I & II. Köln: Taschen, 2010. ISBN 978-3-8365-2299-1. (ang.)
Kenneth Wilkie: The Van Gogh File: The Myth and the Man. Chicago: Souvenir Press Ltd, 2004. ISBN 978-0-285-63691-0. (ang.)


== Linki zewnętrzne ==
David Brooks: The Vincent van Gogh Gallery (ang.). [dostęp 2011-09-05].
Van Gogh Museum (niderl.). Amsterdam. [dostęp 2011-09-05].
Vincent van Gogh The Letters. Van Gogh Museum, the Huygens Institute – KNAW. [dostęp 2011-09-05]. (ang. • niderl. • fr.)Vincent Vito Gallo Jr. (ur. 11 kwietnia 1961 roku w Buffalo, w stanie Nowy Jork) – amerykański aktor, producent filmowy, kompozytor, reżyser, scenarzysta, autor tekstów piosenek, wokalista i model.


== Życiorys ==
Przyszedł na świat w rodzinie rzymskokatolickiej sycylijskich emigrantów Vincenta Gallo Sr. i Janet Gallo. Dorastał w Buffalo. W wieku dziesięciu lat podjął współpracę z zespołem The Blue Mood, a w 1974 roku grał z zespołem Zephyr. Mając 16 lat przeniósł się do Nowego Jorku, gdzie zrealizował swój pierwszy film krótkometrażowy If You Feel Froggy, Jump (1977). W 1979 roku ukończył nowojorską Sweet Home Central Schools i zadebiutował na scenie w Rzymie we włoskojęzycznym spektaklu Buffala. Występował z zespołami The Plastics, Pork i Gray Jeana-Michela Basquiata. Kiedy miał dwadzieścia lat wraz z grupą Bohack nagrał album It Took Several Wives (1981; wyd. Family Friend Records) i po raz pierwszy pojawił się na kinowym ekranie w komediodramacie New York Beat Movie (1981). Rok później pod pseudonimem Książę Vince prezentował muzykę hip-hopową breakdance zarejestrowaną na płycie DVD Graffiti Rock (1982).
Zagrał niewielką rolę człowieka Henry'ego Hilla (Ray Liotta) w latach 70. w biograficznym dramacie kryminalnym Martina Scorsese Chłopcy z ferajny (GoodFellas, 1990). Potem pojawił się jako Charlie Riccio w jednym z odcinków serialu NBC Crime Story (1987) oraz zagrał postać przyjaciela głównego bohatera w komediodramacie fantasy Emira Kusturicy Arizona Dream (1993) u boku Johnny'ego Deppa i Faye Dunaway. Był ekranowym policjantem, który przesłuchował Blancę Truebę (Winona Ryder) w melodramacie Dom dusz (The House of the Spirits, 1993) u boku Meryl Streep, Glenn Close, Jeremy'ego Ironsa i Antonio Banderasa.
Pojawił się jako żołnierz kapitan Brown w jednym z odcinków francuskiego serialu muzycznego Tous les garçons et les filles de leur âge... (1994), w dramacie Angela (1995) wystąpił w roli protestanckiego kapłana. W 1996 wziął udział w kampanii reklamowej wyrobów Calvina Kleina Heroinowy szyk. Dostał się do obsady komedio-dramatów romantycznych - Rodzina Perezów (The Perez Family, 1995) z Marisą Tomei, Alfredem Moliną i Anjelicą Huston i Los Angeles bez mapy (L.A. Without a Map, 1998) Miki Kaurismäkiego. Zrealizowany przez niego autobiograficzny film Oko w oko z życiem (Buffalo '66, 1998), gdzie zagrał główną postać Billy'ego Browna, został doceniony przez krytyków i uhonorowany nagrodą na festiwalach filmowych w Gijón, Rotterdamie i Seattle. Nieco później pojawił się w epizodycznej roli w komedii kryminalnej Rolanda Joffé Do widzenia, kochanku (Goodbye Lover, 1998) z Patricią Arquette oraz zagrał sugestywną postać sadystycznego Franka, który wraz ze swoją bezdzietną kochanką porywa ciężarną kobietę i więzi w piwnicy do czasu jej porodu w thrillerze Sidneya J. Furie Zabawa w chowanego (Cord, 2000) z Daryl Hannah. W 1999 wydał książkę ze zdjęciami, a dwa lata potem nagrał swój solowy album When (2001). Jego kontrowersyjny dramat kina drogi Brązowy króliczek (The Brown Bunny, 2003), gdzie zagrał postać kierowcy wyścigowego, który po utracie swojej prawdziwej miłości poszukuje kochanki, wzbudził niesmak jury Międzynarodowego Festiwalu Filmowego w Cannes nieuzasadnioną obszerną sceną pornograficzną, a najbardziej zniecierpliwieni widzowie zaczęli opuszczać projekcję już po dziesięciu minutach.
Za rolę w Essential Killing otrzymał m.in. nagrodę dla najlepszego aktora na Międzynarodowym Festiwalu Filmowym w Wenecji w 2010 roku. Jednak nie pojawił się na uroczystej ceremonii zamykającej festiwal i wyróżnienie odebrał w jego imieniu reżyser Jerzy Skolimowski. Gallo za rolę Mohammeda został też doceniony na Międzynarodowym Festiwalu Filmowym Mar del Plata (nagroda za najlepszą rolę męską) oraz przez Polską Akademię Filmową (nominacja do Orła w kategorii najlepsza rola męska).


== Wybrana filmografia ==
2010: Tetro jako Tetro
2010: Essential Killing jako Mohammed
2009: Metropia jako Roger
2007: Dirt jako Sammy Winter
2005: Pusher/Sheriff w Legenda Kaspara Hausera
1998: Oko w oko z życiem (Buffalo '66) jako Billy Brown
1998: Los Angeles bez mapy (L.A. Without a Map) jako Moss
1996: Pogrzeb (The Funeral) jako Giovanni "Johnny" Tempio
1996: Basquiat - Taniec ze śmiercią (Basquiat) jako gość na przyjęciu
1993: Arizona Dream jako Paul Leger, kuzyn Axela
1993: Dom dusz (The House of the Spirits) jako Esteban García
1990: Chłopcy z ferajny (Goodfellas) jako ekipa lat 70. Henry'ego Hilla


== Dyskografia ==


=== albumy ===
1982: It Took Several Wives (wyd. Family Friend Records) jako Bohack
1984: The Way It Is Soundtrack (wyd. Rojo Records)
1998: Buffalo 66 Soundtrack - (wyd. Will Records)
2001: When (wyd. Warp Records) jako Vincent Gallo
2002: Recordings Of Music For Film (wyd. Warp Records)


=== single ===
2001: "So Sad" EP (wyd. Warp Records)
2001: "Honey Bunny" 7" (wyd. Warp Records)


== Przypisy ==


== Linki zewnętrzne ==
Vincent Gallo w bazie Internet Movie Database (IMDb) (ang.)
Vincent Gallo w bazie filmweb.pl
Vincent Gallo w bazie stopklatka.pl
Vincent Gallo w bazie Notable Names Database (ang.)
Vincent Gallo w Internetowej Bazie Filmowej (fdb.pl)Victor Lonzo Fleming (ur. 23 lutego 1889 w Pasadenie, stan Kalifornia, zm. 6 stycznia 1949 w Cottonwood, stan Arizona) – amerykański reżyser filmowy. Laureat, w 1940, Oscara dla najlepszego reżysera za film Przeminęło z wiatrem (1939; nad reżyserią filmu pracowali także George Cukor i Sam Wood, jednak to Fleming figuruje jako oficjalny reżyser, ponieważ to on zrealizował większość filmu).


== Wybrana filmografia ==
Lord Jim (1925)
Pieśń żywiołów (1929)
Biała siostra (1933)
Wybuchowa blondynka (1934)
Ziemia błogosławiona (1937)
Bohaterowie morza (1937)
Brawura (1938)
Wielki walc (1938)
Czarnoksiężnik z Oz (1939; reżyserowali także King Vidor i Richard Thorpe)
Przeminęło z wiatrem (1939)
Doktor Jekyll i pan Hyde (1941)
Joanna d’Arc (1948)


== Linki zewnętrzne ==
Victor Fleming w bazie Internet Movie Database (IMDb) (ang.)
Victor Fleming w bazie filmweb.pl
Victor Fleming w bazie stopklatka.plVera-Ellen – amerykańska aktorka i tancerka. Najbardziej znana z partnerowania takim gwiazdom jak Fred Astaire, Gene Kelly czy Donald O'Connor.


== Filmografia ==
Wonder Man (1945)
The Kid from Brooklyn (1946)
Three Little Girls in Blue (1946)
Carnival in Costa Rica (1947)
Słowa i muzyka (1948)
Love Happy (1949)
Na przepustce (1949)
Trzy krótkie słowa (1950)
Happy Go Lovely (1951)
The Belle of New York (1952)
Call Me Madam (1953)
Big Leaguer (1953)
White Christmas (1954)
Let's Be Happy (1957)


== Linki zewnętrzne ==
Vera-Ellen w bazie Internet Movie Database (IMDb) (ang.)Vic Damone, właśc. Vito Rocco Farinola (ur. 12 czerwca 1928 w Nowym Jorku) – amerykański balladzista pochodzenia włoskiego.
Popularny w latach 1947-1957. Wystąpił w kilku filmach. Prowadził własny program telewizyjny. Wylansował ok. 40 przebojów.


== Przypisy ==


== Bibliografia ==
J. Chojnacki (red.), Włoska mafia, Baobab Productions, Warszawa 2006, ISBN 83-60522-12.


== Linki zewnętrzne ==
Vic Damone – DyskografiaVikki Carr, właśc. Florencia Bisenta de Casillas Martinez Cardona (ur. 19 lipca 1941 w El Paso w stanie Teksas) – amerykańska piosenkarka.
W 1962 podpisała kontrakt płytowy z firmą Liberty Records. W 1966 odbyła turnee po Wietnamie, śpiewając dla żołnierzy amerykańskich. W 1970 "Los Angeles Time" przyznał jej tytuł "Kobiety Roku". W latach 80. i 90. odnosiła duże sukcesy śpiewając w języku hiszpańskim.
Najpopularniejsze nagrania: "He's a Rebel", "It Must Be Him", "The Lesson", "With Pen in Hand".
Przeboje hiszpańskie: "Total", "Disculpame", "Esos Hombres", "Cosas del Amor", "Mala Suerte".


== Linki zewnętrzne ==
Vikki Carr – Strona oficjalna
Vikki Carr – Fan Club
Vikki Carr – Dyskografia
Vikki Carr – Lista piosenekVanessa Carlton (ur. 16 sierpnia 1980 w Milford, Pensylwania) – amerykańska piosenkarka i pianistka.
Jako dziecko interesowała się głównie baletem. Uczyła się tańca u Gelsey Kirkland i Nenette Charisse. Gdy miała 14 lat, przeniosła się do Nowego Jorku, aby tam podjąć studia w School of American Ballet. Jednak po 3 latach, kiedy miała zacząć profesjonalną karierę, zrezygnowała z tego i powróciła do pisania własnych tekstów i komponowania muzyki. W następnym roku podpisała kontrakt z wytwórnią A&M Records. W marcu 2002 roku ukazał się jej debiutancki album Be Not Nobody. Singel promujący tę płytę to "A Thousand Miles". Producentem został szef A&M Records – Ron Air. Harmonium – drugi album wokalistki ukazał się w listopadzie 2004 roku. Wystąpili w nim gościnnie między innymi Lindsey Buckingham i Pharrell Williams. Płyta powstała przy pomocy producenta Stephana Jenkinsa. W październiku 2007 roku ukazała się jej trzecia płyta Heroes and Thieves.


== Dyskografia ==


=== Albumy ===
Be Not Nobody (2002)
Harmonium (2004)
Heroes and Thieves (2007)
Rabbits on the Run (2011)


=== Single ===
"A Thousand Miles" (2002)
"Ordinary Day" (2002)
"Pretty Baby" (2002)
"White Houses" (2004)
"Nolita Fairytale" (2007)
"Hands On Me"(2008)


== Przypisy ==


== Linki zewnętrzne ==
Oficjalna strona Vanessy Carlton (ang.)
Vanessa Calrton na MySpace (ang.)Harvey Lavan "Van" Cliburn, Jr. (ur. 12 lipca 1934 w Shreveport; zm. 27 lutego 2013 w Fort Worth) – amerykański pianista, zwycięzca pierwszego Międzynarodowego Konkursu Muzycznego im. Piotra Czajkowskiego (1958).


== Życiorys ==


=== Młodość ===
Gry na fortepianie uczył się od trzeciego roku życia. W wieku 12 lat po raz pierwszy wystąpił z orkiestrą. W 1951 ukończył Kilgore High School, po czym rozpoczął studia w Juilliard School. W 1954 osiągnął swój pierwszy znaczący sukces, gdy zwyciężył w Konkursie Muzycznym im. Leventrittego. Dzięki wygranej zaczął być zapraszany na występy przez liczne amerykańskie orkiestry (m.in. Cleveland Orchestra i Filharmonię Nowojorską).


=== Światowa kariera ===
W 1958 zwyciężył w pierwszej edycji Międzynarodowego Konkursu Muzycznego im. Piotra Czajkowskiego w Moskwie. Szczególny entuzjazm wzbudziła jego interpretacja I Koncertu fortepianowego Czajkowskiego. Sukces amerykańskiego pianisty w radzieckim konkursie był dużym zaskoczeniem w związku z trwającą zimną wojną.
Po powrocie do kraju Cliburn został uhonorowany paradą w Nowym Jorku, a tygodnik Time umieścił jego zdjęcie na okładce z dopiskiem "Teksańczyk, który podbił Rosję". W 1962 zorganizowano pierwszą edycję Międzynarodowego Konkursu Pianistycznego im. Van Cliburna. Sam Cliburn koncertował w najważniejszych Filharmoniach w Ameryce i Europie. Wielokrotnie powracał też do Związku Radzieckiego. W trakcie swojej kariery wystąpił przed wszystkimi prezydentami USA od Dwighta Eisenhowera do Baracka Obamy.


=== Późniejsze lata ===
W 1978 na dziesięć lat wycofał się z działalności artystycznej. Powrócił w 1987, aby dać koncert dla Ronalda Reagana i Michaiła Gorbaczowa. Później wystąpił m.in. z okazji 100. rocznicy otwarcia Carnegie Hall. W trakcie swojej kariery otrzymał wiele prestiżowych nagród, m.in. Medal Wolności (2003), Grammy Lifetime Achievement Award (2004), National Medal of Arts (2010) i ponad 20 doktoratów honoris causa.
Zmarł 27 lutego 2013 z powodu choroby nowotworowej.


== Przypisy ==


== Bibliografia ==
Nota biograficzna na stronie Fundacji im. Van Cliburna (ang.)
Van Cliburn, celebrated classical pianist, dies at 78 – artykuł na washingtonpost.com (ang.)Victoria Caroline Beckham z domu Adams (ur. 17 kwietnia 1974 w Hertfordshire w Anglii) – brytyjska piosenkarka, autorka tekstów, aktorka i tancerka, w późniejszym czasie projektantka mody i perfum. Na świecie znana głównie jako celebrytka.
Karierę rozpoczęła w girlsbandzie Spice Girls jako Posh Spice. Po rozpadzie Spice Girls rozpoczęła karierę solową, wydała dwie płyty.
4 lipca 1999 wyszła za mąż za Davida Beckhama i przyjęła jego nazwisko. Jest matką trzech synów: Brooklyna Josepha (ur. 4 marca 1999 w Marylebone, Londyn), Romeo Jamesa (ur. 1 września 2002 w Marylebone, Londyn) oraz Cruza Davida (ur. 20 lutego 2005 Madryt) oraz córki Harper Seven (ur. 10 lipca 2011 w Los Angeles).
Próbowała sił jako projektantka mody i modelka. W 2004 roku otworzyła własna kolekcję DVB Style, na którą składały się okulary, torby i bielizna. Wypuściła własna kolekcję dżinsów, której głównym sponsorem była firma Rock & Republic, jednak w USA wycofano je ze sprzedaży.
W 2001 wydała własna autobiografię Learning to Fly, opisującą związek z mężem Davidem oraz ich pierwsze dziecko. 5 lat później wydała książkę o modzie pt. That Extra Half an Inch: Hair, Heels and Everything In Between, rok później ukazała się druga część książki.
Wystąpiła w 3 reality show. Pierwsze, pt. Being Victoria Beckham (2001), było o jej karierze solowej, natomiast drugim był show The Real Beckhams (2003). W 2007 roku, kiedy postanowiła przeprowadzić się z rodziną do USA, nagrano jeden odcinek Victoria Beckham: Coming to America, opowiadający o przeprowadzce. Ponadto zagrała gościnnie w serialu Brzydula Betty oraz reality show Kreator mody. W 2012 roku wystąpiła na zakończeniu Letnich Igrzysk Olimpijskich w Londynie z koleżankami z zespołu Spice Girls. W 2012 roku nadzorowała także z zespołem tworzenie Musicalu "VIVA FOREVER" opartym na dotychczasowej karierze Spice Girls.


== Dzieciństwo ==
Jest najmłodszą córka państwa Anthony i Jacqueline Adams w Goffs Oak w hrabstwie Hertfordshire w Anglii. Ojciec był elektronikiem, matka prowadziła dom. Ma dwoje starszego rodzeństwa: Louise i Christiana. Ukończyła St. Mary's High School w Cheshunt i Jason Theatre School w Hoddesdon.


== Piosenkarka ==


=== Spice Girls ===

Victoria Beckham występowała w girlsbandzie Spice Girls pod prawdziwym nazwiskiem lub jako Posh Spice. Wraz z Emmą Bunton, Geri Halliwell, Melanie Brown i Melanie Chisholm wydały 3 płyty i 12 singli oraz wyjechały na 3 tournée w latach 1996-2000. Pierwszy singiel Wannabe osiągnął największy sukces[potrzebne źródło], natomiast ostatnia płyta zespołu Forever została nagrana już w składzie 4 osobowym, gdyż Geri Halliwell odeszła z zespołu w 1998 roku.
28 lipca 2007 na konferencji prasowej w Londynie ogłoszono reaktywację zespołu. Każda z piosenkarek miała na powrotnym tournée zarobić 10 mln funtów. 1 grudnia ukazała się składanka Greatest Hits z dwoma nowymi nagraniami. Miesiąc wcześniej na rynek został wypuszczony singiel Headlines (Friendship Never Ends). Dzień po ukazaniu się składanki zespół wyruszył w tournée The Return of the Spice Girls rozpoczęty koncertem w Vancouver w Kanadzie. Trasa zakończyła się 26 lutego 2008 w Toronto w Kanadzie.
Beckham wystąpiła w dokumencie zrobionym dla australijskiej telewizji Fox8, o koncertach Spice Girls w Anglii. Pokazano go 31 grudnia 2007.


=== Występy solowe ===

14 sierpnia 2000 wydała pierwszy solowy singiel Out Of Your Mind, jeszcze za czasów Spice Girls. Tydzień po ukazaniu się singla w brytyjskich sklepach zajął 1 miejsce na liście UK Singles Chart. 8 lipca 2000 po raz pierwszy zaśpiewała solo piosenkę Out Of Your Mind w Hyde Park w Londynie. Dobra sprzedaż singla zaowocowała podpisaniem kontraktu z Virgin Records. Następnym singlem była piosenka Not Such An Innocent Girl, która miała swoja premierę 17 września 2001, 7 miesięcy po rozpadzie Spice Girls.
1 października 2001 wydała płytę Victoria Beckham lub VB. Zajęła 10 miejsce na brytyjskiej liście UK album chart. Album sprzedał się na świecie w nakładzie 5 mln sztuk, w samej Wielkiej Brytanii w 50 000 kopiach. Ostatnim singlem wydanym z płyty był utwór A Mind of Its Own, wydany 11 lutego 2002. Zajął 6 miejsce w Wielkiej Brytanii, sprzedając się w nakładzie 56 500 kopii.
Nagrywanie drugiej płyty zostało wstrzymane, ponieważ Victoria zaszła drugi raz w ciążę. Urodziła 1 września 2002 syna o imieniu Romeo. Zakończyła współpracę z wytwórnią Virgin Records. Pod koniec 2002 roku rozpoczęła współpracę z Telstar Records wraz z nowym managerem Simonem Fullerem. Kontrakt z wytwórnią kosztował 1,5 mln funtów. Pierwszy singiel zapowiadający drugą płytę to Open Your Eyes. Następnie wydała singiel Let Your Head Go. Jednak pod wpływem męża przeprowadziła się z Anglii do Hiszpanii i zrezygnowała z drugiej płyty.
29 grudnia 2003 roku wydała singiel This Groove. Wtedy zapowiedziała, że wyda płytę w stylu R&B i hip-hop.
W 2003 roku wydała rodzinny reality show The Real Beckhams, w którym wykorzystano 6 piosenek Victorii.


== Dyskografia ==


== Przypisy ==


== Linki zewnętrzne ==
Strona oficjalnaVictor Borge (właściwie Børge Rosenbaum) (ur. 3 stycznia 1909 Kopenhaga, zm. 23 grudnia 2000, Greenwich Connecticut) - duński pianista i komik. Do śmierci mieszkał w Stanach Zjednoczonych. Syn Bernharda i Frederikke Rosenbaum (ojciec był skrzypkiem w Królewskiej Kapeli Duńskiej, matka grała na fortepianie), znany był jako "król klaunów Danii".Valerie Anne Bertinelli (ur. 23 kwietnia 1960 roku w Wilmington) - amerykańska aktorka telewizyjna i filmowa.


== Biografia ==
Bertinelli urodziła się we włoskiej rodzinie, jako córka Nancy Cavin i Luce'a Bertinelliego.
Spotykała się ze Stevenem Spielbergiem i Scottem Colomby, zanim w dniu 11 kwietnia 1981 roku poślubiła Edwarda Van Halena, z którym ma syna Wolfganga "Wolfie" Williama (ur. 16 marca 1991). Od 2001 roku para była w separacji, 5 grudnia 2005 roku złożyła pozew o rozwód i w dniu 20 grudnia 2007 roku rozwiedli się.


== Linki zewnętrzne ==
Valerie Bertinelli w bazie Internet Movie Database (IMDb) (ang.)
Valerie Bertinelli w bazie filmweb.pl
Valerie Bertinelli w bazie Notable Names Database (ang.)
Valerie Bertinelli w Internetowej Bazie Filmowej (fdb.pl)Vanessa Joy Amorosi (ur. 8 sierpnia 1981 w Melbourne) – australijska piosenkarka popowa.


== Dyskografia ==


=== Płyty ===


=== Single ===


== Bibliografia ==
Profil w discogs.com (ang.)Vera-Ellen – amerykańska aktorka i tancerka. Najbardziej znana z partnerowania takim gwiazdom jak Fred Astaire, Gene Kelly czy Donald O'Connor.


== Filmografia ==
Wonder Man (1945)
The Kid from Brooklyn (1946)
Three Little Girls in Blue (1946)
Carnival in Costa Rica (1947)
Słowa i muzyka (1948)
Love Happy (1949)
Na przepustce (1949)
Trzy krótkie słowa (1950)
Happy Go Lovely (1951)
The Belle of New York (1952)
Call Me Madam (1953)
Big Leaguer (1953)
White Christmas (1954)
Let's Be Happy (1957)


== Linki zewnętrzne ==
Vera-Ellen w bazie Internet Movie Database (IMDb) (ang.)Uma Thurman (ur. 29 kwietnia 1970 w Bostonie) – aktorka amerykańska.


== Młodość ==
Uma, córka pierwszego buddyjskiego mnicha w Ameryce Roberta Thurmana i modelki Neny von Schlebrügge (byłej żony Timothyego Leary'ego) dostała imię hinduskiej bogini światła i piękna. W domu prowadzono uczone dysputy filozoficzne, w których aktywny udział brały także dzieci (oprócz Umy również – Ganden, Dechen i Mipam). W zawsze otwartym domu gościły znane osobistości (m.in. Dalajlama). Często zmieniała szkoły, i miejsce zamieszkania – Amherst, Massachusetts, Woodstock. Unikatowe imię i uroda (Uma była wyższa od swoich rówieśników) utrudniały jej aklimatyzację w nowym otoczeniu. Dwukrotnie (mając 1 rok i w wieku 11 lat) odwiedziła Indie (w sumie spędziła tam 2 lata). W wieku 14 lat została wysłana do Northfield Mount Hermon School.


== Kariera i życie osobiste ==
Jako 15-latka wyruszyła do Nowego Jorku. Zaczynała jako modelka, pojawiła się na okładce „Glamour”.
W 1987 roku zagrała Laurę w Kiss Daddy Goodnight. Rok później w roli Wenus (Przygody barona Munchausena) pojawiła się na ekranie naga. W 1990 Uma wzięła ślub z Garym Oldmanem. W 1992 małżeństwo rozpadło się. Tymczasem Uma stworzyła kreacje w Final Analysis i Mad Dog – jednak filmy te nie odniosły kasowego sukcesu. Skorzystała z propozycji Quentina Tarantino w Pulp Fiction – za rolę żony gangstera dostała nominację do Oskara.
Na planie filmu Gattaca - szok przyszłości poznała bliżej Ethana Hawka. Dwa miesiące po ich ślubie (pobłogosławionym przez Dalai Lamę) w 1998 urodziła córkę Mayę, a w 2002 syna Levona.
Zagrała w filmach Woody’ego Allena w Słodkim Draniu i Histerycznej ślepocie, za rolę otrzymała Złoty Glob. Tarantino postanowił zaczekać na nią z Kill Billem (Uma była w ciąży z Roanem). Rola w obu częściach Kill Billa przyniosła aktorce dużą popularność. W tym czasie Thurman dowiedziała się o zdradzie męża (z modelką Jen Perzow) i jej drugie małżeństwo zakończyło się rozwodem w 2005. Jej kolejnym partnerem życiowym był Andre Balazs, niedawno zaś przyjęła oświadczyny Arpada "Arkiego" Bussona, wieloletniego partnera Elle Macpherson. 15 lipca 2012 na świat przyszła córeczka pary, Rosalind Thurman-Busson.


== Odznaczenia ==
Chevalier Orderu Sztuki i Literatury – Francja, 2006


== Filmografia ==
Nimfomanka jako Pani H. (2013)
Eloise in Paris jako Nanny (2010)
Percy Jackson i Bogowie Olimpijscy: Złodziej Pioruna (Percy Jackson & the Olympians: The Lightning Thief) jako Meduza (2010)
Motherhood jako Eliza Welsh (2009)
My Zinc Bed jako Elsa (2008)
Przypadkowy mąż (Accidental Husband) jako Dr Emma Lloyd (2008)
Życie przed oczami (Life Before Her Eyes) jako Diana (2007)
Moja super eksdziewczyna (My Super Ex-Girlfriend) jako Jenny Johnson/G-girl (2006)
The Producers jako Ulla Inga tor Hansen Benson Yansen Tallen Hallen Svaden Swanson (2006)
Serce nie sługa (The Prime) jako Rafi Gardet (2005)
Be Cool jako Edie (2005)
Kill Bill Vol. 2 (Kill Bill Vol. 2) jako Panna Młoda (2004)
Kill Bill Vol. 1 (Kill Bill Vol. 1) jako Panna Młoda (2003)
Zapłata (Paycheck) jako Rachel Porter (2003)
Histeryczna ślepota (Hysterical Blindness) jako Debbie (2003)
Chelsea Walls jako Grace (2001)
Taśma (Tape) jako Amy Randall (2001)
Złota (The Golden Bowl) jako Charlotte Stant (2000)
Vatel jako Anne de Montausier (2000)
Gdzie serce twoje (Where the Heart is) jako Daphne (2000)
Słodki drań (Sweet and Lowdown) jako Blanche (1999)
Nędznicy (Les Misérables) jako Fantine (1998)
Rewolwer i Melonik (The Avengers) jako Emma Peel (1998)
Batman i Robin (Batman & Robin) jako Trujący Bluszcz/dr Pamela Isley (1997)
Gattaca - szok przyszłości (Gattaca) jako Irene Cassini (1997)
You're Still Not Fooling Anybody jako Mia (1997)
Piękne dziewczyny (Beautiful Girls) jako Andera (1996)
Jak pies z kotem (The Truth about Cats and Dogs) jako Noelle Slusarsky (1996)
Duke of Groove jako Maya (1995)
Miesiąc nad jeziorem (A Month by the Lake) jako panna Beaumont (1995)
I kowbojki mogą marzyć (Even Cowgirls Get the Blues) jako Sissy Hankshaw (1994)
Pulp Fiction jako Mia (1994)
Dziewczyna gangstera (Mad Dog and Glory) jako Glory (1993)
Diagnoza zbrodni (Final Analysis) jako Diana Baylor (1992)
Jennifer 8 (Jennifer Eight) jako Helena Robertson (1992)
Robin Hood jako Maid Marian (1991)
Henry i June (Henry & June) jako June Miller (1990)
Gdzie serce twoje (Where the Heart is) jako Daphne (1990)
Przygody barona Munchausena (The Adventures of Baron Munchausen) jako Wenus/Rose (1989)
Bądź dobry, Johnny (Johnny Be Good) jako Georgia Elkans (1988)
Niebezpieczne związki (Dangerous Liaisons) jako Cecile De Volanges (1988)
Kiss Daddy Goodnight jako Laura (1987)


== Przypisy ==


== Linki zewnętrzne ==
Uma Thurman w bazie Internet Movie Database (IMDb) (ang.)
Uma Thurman w bazie stopklatka.pl
Uma Thurman w bazie Notable Names Database (ang.)
Uma Thurman w bazie filmweb.plUpton Sinclair (ur. 20 września 1878 w Baltimore, zm. 25 listopada 1968 w Bound Brook) – pisarz amerykański, znany ze swoich socjalistycznych sympatii. Był wegetarianinem.
W dzieciństwie doświadczał kontrastu między biedą rodziców a zamożnością mieszkających w Nowym Jorku dziadków. W Nowym Jorku ukończył college. Popularność zdobył powieścią Grzęzawisko (The Jungle), która w realistyczny sposób opisywała warunki pracy robotników litewskiego pochodzenia w fabryce konserw i przyczyniła się do uchwalenia federalnego ustawodawstwa dotyczącego inspekcji sanitarnej mięsa.
Zainwestował bez większego powodzenia 30 tysięcy dolarów w budowę utopijnej kolonii Helicon Home w stanie New Jersey. Dwukrotnie ubiegał się o stanowisko gubernatora Kalifornii, jako socjalista i członek partii demokratów, której nominację uzyskał w 1934 dzięki radykalnemu programowi zwalczania biedy (EPIC – End Poverty in California). Zwalczany przez konserwatystów, po przegranych wyborach powrócił do pracy pisarskiej. Jednym z jego współpracowników z okresu działalności politycznej, a ściślej czasu EPIC, był Robert Heinlein. Na podstawie jego powieści Oil! (z 1927 roku) nakręcono film Aż poleje się krew w 2007 roku.


== Dzieła ==
Springtime and Harvest (1901)
A Captain of Industry (1906) (Baron przemysłowy, 1949)
The Jungle (1906) ( Bagno, za specyalnem pozwoleniem autora tłomaczył dla „Dziennika Ludowego" S.M.S, Nakładem i drukiem „Dziennika Ludowego, Chicago, Ill.1908) Inne wydanie ( Grzęzawisko, przekład Andrzeja Niemojewskiego, Książka i Wiedza, Warszawa, 1949)
The Metropolis (1908) (Stolica, przekład ST. Standego, Towarzystwo Wydawnicze „Rój", Warszawa, 1932)
Samuel the Seeker (1909) ( Człowiek, który szuka prawdy, przekład B. Szarlitta, Księgarnia Bibljoteki Dzieł Wyborowych,Warszawa, 1924). Tłumaczenie omija całe ostatnie 6 rozdziałów oryginalnej powieści.
Love's Pilgrimage (1911) ( Tom II utworu pt: Love's Captivity - W niewoli miłości, przekład Antoniny Sokolicz, Towarzystwo Wydawnicze „Rój", Warszawa, 1935)
The Second-Story Man (1912) (Kryminalista, przekład Antoniny Sokolicz, nakł. Spółdzielni Księgarskiej „Książka", Warszawa, 1928)
Sylvia (1913) ( Sylwia, przekład Antoniny Sokolicz, Towarzystwko wydawnicze „Rój", Warszawa, 1934)
Sylvia's marriage (1914) ( Małżeńswto Sylwji, przekład Dr. J.P. Zajączkowskiego, Towarzystwo Wydawnicze „Rój", Warszawa, 1933)
The Cry for Justice (1915) (antologia)
King Coal (1917) ( Król Węgiel, przekład Antoniny Sokolicz, Towarzystwo Wydawnicze „Rój", Warszawa, 1931)
The Profits of Religion (1918)
Jimmie Higgins (1919) ( Jimmie Higgins, Nakładem Spółdzielni Wydawniczej „Książka", Warszawa, 1922) Inne wydanie ( Dżym Higgins, przekład Dr. Felicyi Nossig, Nakładem Ludowego Spółdzielczego Towarzystwa Wydawniczego, Lwów, 1922)
The Brass Check (1920)
100% - The Story of a Patriot (1920) ( Rdzenny Amerykanin, Spółdzielnia Księgarska „Książka", Warszawa).Inne wydanie (100%, Warszawa „Di Welt", 1927)
They Call Me Carpenter: A Tale of the Second Coming (1922) (Nazywają mnie cieślą, nakł. Lud. Spółdz. Tow. Wydawniczego, Lwów, 1928)
The Goosestep (1923)
Millenium (1924) ( Kataklizm w roku 2000-ym, przekład Antoniny Sokolicz, Towarzystwo Wydawnicze „Rój", Warszawa, 1930)
Oil! (Nafta, 1927) – na jej podstawa powstał film Aż poleje się krew w 2007 roku.
Boston (1928) ( Boston, przekład Antoniny Sokolicz, Nakładem Spółdzielni Księgarskiej „Książka", Warszawa, 1929)
The Wet Parade ( 1931) ( Mokra parada T.1, przekład Antoniny Sokolicz, Towarzystwo Wydawnicze „Rój", Warszawa, 1932; Służba Państwowa (Federal Service) T.2 i ostatni tej powieści, przekład Antoniny Sokolicz, Towarzystwo Wydawnicze „Rój", Warszawa, 1932)
I, Candidate for Governor - and How I Got Licked (1935) ( Jak kandydowałem na gubernatora Kalifornji? przekład Andrzej Pomian, Towarzystwo Wydawnicze „Rój", Warszawa, 1936)
Co-Op, a Novel of living Together (1936) ( Socjalizm na raty, przekład Antoniny Sokolicz, Towarzystwo Wydawnicze „Rój", Warszawa, 1938)
Dragon's Teeth (1942)


== Linki zewnętrzne ==
Niektóre e-teksty Uptona Sinclaira. [dostęp 24 września 2008]. (Projekt Gutenberg)Ub Iwerks (właśc. Ubbe Ert Iwwerks; ur. 24 marca 1901 w Kansas City, zm. 7 lipca 1971 w Burbank) − amerykański animator i technik efektów specjalnych, najbardziej znany jako twórca pierwszego wizerunku Myszki Miki.


== Życiorys ==
Ub Iwerks urodził się 24 marca 1901 roku w Kansas City, był synem niemieckiego fryzjera, który wyemigrował do USA. W wieku 18 lat Iwerks poznał i zaprzyjaźnił się z Waltem Disneyem, pracownikiem Pesman-Rubin Commerciał Art Studio w Kansas City. Razem ze wspólnikiem założył firmę, ale po jej upadku w 1920 roku obaj przenieśli się do Kansas City Film Ad Company, która produkowała animowane reklamy dla miejscowych kin.
W 1923 roku Disney założył w Hollywood własne studio animacji, a po roku zaprosił Iwerksa do pracy w nim. Po konflikcie z Charlesem Mintzem, który zagarnął prawa do stworzonego przez Disneya Królika Oswalda i przejął większość personelu, tylko Iwerks pozostał w firmie Disneya. Zmuszeni do stworzenia nowej postaci, Disney i Iwerks stworzyli Myszkę Miki. Iwerks odpowiadał za narysowanie ostatecznej wersji postaci, Disney stworzył jedynie wstępny szkic podczas podróży pociągiem. Trzeci film z udziałem tej postaci odniósł wielki sukces finansowy (1928).
Pomimo harmonijnej współpracy z Disneyem, Iwerks starał się stworzyć własne studio, co udało mu się w roku 1930. W tym czasie nadzorował wprowadzenie wielu postaci na rynek, w tym Żaby Flipa, Winie Whoppera i serii ComiColor Cartoons. Opracował też kilka istotnych zmian w technologii animacji, m.in. filmowanie kilkoma kamerami, co tworzyło na ekranie wrażenie trójwymiarowości.
Iwerks zamknął swoje studio w 1936, a powodem były słabe scenariusze i brak wyrazistych postaci w tworzonych animacjach, pomimo ich wysokiej wartości warsztatowej. Po zamknięciu studia kontynuował karierę reżysera w innych studiach. W 1940 powrócił do pracy u Disneya i pozostał u niego aż do śmierci. Otrzymał od Disneya wolną rękę w rozwijaniu strony technologicznej animacji, dzięki czemu opracował wiele udoskonaleń w technice oraz wprowadził na ekran połączenie animacji z grą żywych aktorów (Mary Poppins, 1964). Współpracował także przy tworzeniu wielu atrakcji w parkach rozrywki Disneya w Kalifornii i na Florydzie.
W 1960 i 1965 za swoje osiągnięcia techniczne został wyróżniony Oscarem, a w 1963 otrzymał nominację za efekty specjalne w Ptakach Alfreda Hitchcocka (1963).
Żonaty z Mildred Sarah Henderson (ślub 5 stycznia 1927), para miała dwóch synów: Dona i Dave'a.
Zmarł na zawał serca 7 lipca 1971 roku, pochowany na Forest Lawn Memorial Park (Hollywood Hills).


== Przypisy ==


== Linki zewnętrzne ==
Ub Iwerks w bazie filmweb.pl
Ub Iwerks w bazie Internet Movie Database (IMDb) (ang.)


== Literatura dodatkowa ==
Neal Gabler: Walt Disney:The Triumph of the American Imagination. New York: Vintage, 2007. ISBN 9780679757474. (ang.)Ulysses Simpson Grant (ur. 27 kwietnia 1822 w Point Pleasant (hrabstwo Clermont), zm. 23 lipca 1885 w Mount McGregor (hrabstwo Saratoga)) – amerykański generał, osiemnasty prezydent USA (1869-1877).


== Młodość i edukacja ==
Ulysses Grant urodził się 27 kwietnia 1822 w Point Pleasant, jako syn Jesse Granta i jego żony Hannah Simpson. Przy narodzinach nadano mu imiona Hiram Ulysses Grant, jednak on sam zamienił sobie w dzieciństwie kolejność imion, by uniknąć akronimu HUG (ang. hug – ściskać, przytulać). Grant był najstarszy z sześciorga rodzeństwa. Kiedy miał niespełna rok jego rodzina przeniosła się do Georgetown.
Dzięki wstawiennictwu ojca u kongresmana Thomasa Lyona Hamera z Ohio, Ulyssesowi umożliwiono podjęcie nauki w Akademii Wojskowej West Point. Hamer, wypełniając podanie o przyjęcie kadeta, wpisał w danych osobowych imiona Ulysses Simpson, co Grant pozostawił sobie do końca życia. Pomimo, że przyszły prezydent nie przepadał za musztrą i dyscypliną wojskową, począwszy od 1 lipca 1839 spędził równe cztery lata w akademii. W 1842 roku otrzymał stopień sierżanta.


== Kariera wojskowa ==
Po ukończeniu West Point, Grant został przydzielony do oddziału w Saint Louis, w stopniu podporucznika. Następnie służył w Nowym Orleanie i Teksasie, a potem pod rozkazami generała Zachary’ego Taylora, brał udział w wojnie z Meksykiem. Uczestniczył m.in. w bitwach o Monterey, Chapultepec i Mexico City, po czym awansował na porucznika. W 1852 roku Grant został przeniesiony do Kalifornii, a rok później otrzymał stopień kapitana. Będąc daleko od rodziny, zaczął spożywać nadmierne ilości alkoholu, co zostało wykorzystane przez, skonfliktowanego z nim, pułkownika Roberta Buchanana. Zagroził on Grantowi, że albo poda się do dymisji, albo zostanie postawiony przed sąd wojskowy. Grant, który nie przepadał za armią, odszedł ze służby i na wiosnę 1855 zaczął prowadzić życie rolnika
Przez kilka lat zajmował się rolą i wchodził w nieduże interesy, które jednak kończyły się niepowodzeniem. Z tego powodu musiał podejmować pracę u swoich młodszych braci. Pomimo, że był demokratą, wsparł Lincolna po jego zwycięstwie i postanowił powrócić do czynnej służby wojskowej, wobec apelu prezydenta. Dzięki wstawiennictwu kongresmana Elihu Washburne’a u gubernatora Illinois Richarda Yatesa, Grant został mianowany dowódcą oddziału, mającego stacjonować w Missouri. W lecie 1861 został jednogłośnie mianowany generałem brygady. W lutym 1862 roku podległe mu siły rzeczne zdobyły Fort Henry, a Grant z wojskami zmusił do kapitulacji Fort Donelson, wchodząc tym samym do pierwszego szeregu dowódców Unii. Jego żądanie bezwarunkowej kapitulacji fortu przyniosło mu przydomek „Bezwarunkowa kapitulacja” (ang. Unconditional Surrender, zbieżny z jego inicjałami U.S.). Prezydent Lincoln promował następnie Granta na stopień generała majora. Bitwa pod Shiloh w kwietniu tego samego roku była jednym z najkrwawszych starć tej wojny. Grantowi nie powiodło się tak dobrze, jak poprzednio i na przełomie 1862/63 pojawiły się żądania jego dymisji. Prezydent Lincoln odpowiedział wtedy: Nie mogę wyrzucić tego człowieka – on walczy. Latem 1863 Grant zwyciężył w bataliach pod Memphis, Vicksburg oraz Port Hudson. Na jesieni, przeprowadzona ofensywa doprowadziła do zwycięstwa wojsk Unii pod Chattanoogą i wyparcia Konfederatów z Tennessee, a Grantowi – przyznanie Złotego Medalu Kongresu i stanowiska głównodowodzącego wojsk Unii (17 grudnia 1863). Inni generałowie, zarzucając generałowi alkoholizm, zwrócili się z interwencją do prezydenta. Lincoln całkowicie poparł działania Granta, twierdząc że sam zaopatrzyłby innych dowódców w alkohol, gdyby tylko byli tak sprawni jak Grant. Generał wygrał także bitwy pod Petersburgiem i Richmond, a w Appomattox przyjął kapitulację generała Roberta Lee. Zapewnił żołnierzy konfederackich, że nie będzie ich aresztował ani sądził, a także wydał im racje żywnościowe z własnych zapasów.
15 kwietnia 1865, kiedy dokonano zamachu na Lincolna, Grant miał przyjąć zaproszenie do loży prezydenckiej w teatrze, jednak na prośbę swojej żony, odmówił. Następny prezydent Andrew Johnson, traktował Granta, jako potencjalnego rywala w wyborach prezydenckich w 1868 roku. Zgodził się wprawdzie objąć stanowisko pełniącego obowiązki sekretarza wojny, w miejsce odwołanego Edwina Stantona, ale zaraz się z tego wycofać, twierdząc, że nie chce się wdawać w spór na linii prezydent–Kongres. Przed wyborami, Grant otrzymał propozycję nominacji prezydenckiej zarówno od Demokratów, jak i od Republikanów. Zgodził się kandydować z ramienia republikanów, wraz z Schuylerem Colfaxem. Grant zwyciężył w głosowaniu powszechnym i w Kolegium Elektorów, gdzie uzyskał 214 głosów (ok. 73%), wobec 80 głosów (ok. 27%) dla kandydata demokratów, Horatio Seymoura.


== Prezydentura ==
Obejmując urząd prezydenta, Grant podkreślił, że chce jak najszybciej wprowadzić XV poprawkę do Konstytucji, umożliwiającą głosowanie czarnoskórym mieszkańcom. Chciał także szybkiego odbudowania Południa i spłacenia długu wojennego, wynoszącego 400 milionów dolarów. Historycy amerykańscy zgodnie uważają gabinet Granta, za jeden z najbardziej skorumpowanych i niekompetentnych w historii. Ludzie, których powołał, nie mieli odpowiednich kwalifikacji i otrzymali stanowiska dzięki znajomości i kontaktom z Grantem. Sekretarzem stanu został na początku kongresman, który pomógł Grantowi dostać się do West Point – Elihu Washburne. Krótko potem został zastąpiony przez Hamiltona Fisha. Sekretarzem wojny został generał John Schotfield, którego zastąpił przyjaciel Granta, generał John Rawlins. Stanowisko sekretarza skarbu natomiast objął Alexander Stewart, zastąpiony z czasem przez George’a Boutwella. Zdaniem historyków skład rządu Granta został powołany na sutek podziału łupów politycznych i korupcji. Wymienia się m.in. nazwiska Jamesa Fiska i Jay Goulda, którzy lobbowali u prezydenta o nieingerowanie w interesy spekulantów złota. Ponadto ich współpracownikami byli szwagier prezydenta Able Corbinem oraz skarbnik Nowego Jorku, powołany przez Granta, generał Daniel Butterfield. Dzięki takim koneksjom, Fisk i Gould znali zamiary rządu i dorobili się fortuny. Gdy cała sprawa została upubliczniona przez nowojorskiego dziennikarza, prezydent zalecił szwagrowi, by nie kontaktował się więcej z biznesmenami, a sam nakazał wypuścić na rynek część rezerw kapitałowych złota, co znacznie obniżyło jego wartość.
Głównym problemem pierwszej kadencji prezydenta była odbudowa Południa. Postawa prezydenta, zmierzająca do przyznania czarnoskórym mieszkańcom praw wyborczych i swobód obywatelskich, spowodowała ostre protesty i bunty, a także rozpoczęcie działalności Ku Klux Klanu. Wobec takiej sytuacji, Grant, za zgodą Senatu, wprowadził stan wojenny, wszędzie tam, gdzie wymagała tego sytuacja.
W zakresie polityki międzynarodowej, Grant usilnie zabiegał o zakup bądź aneksję Santo Domingo. W lipcu 1869 roku wysłał tam generała Orville’a Babcocka, który nie mając odpowiednich uprawnień, zawarł porozumienie, mówiące o aneksji Santo Domingo, w zamian za pokrycie długów w wysokości 1,5 miliona dolarów i zakup zatoki Samaná za 2 miliony. Ponieważ generał nie miał oficjalnych upoważnień – Hamilton Fish nakazał renegocjację układu. Tym razem Dominikana miała się stać nowym stanem USA (na co jej mieszkańcy wyrazili zgodę w referendum), a zatoka Samaná miała zostać wydzierżawiona na 99 lat. Porozumienie w imieniu Babcocka, podpisał pracownik konsulatu amerykańskiego 29 listopada 1869. W celu ratyfikacji przez Senat, prezydent spotykał się osobiście z wieloma senatorami, a 10 stycznia przedłożył stosowny projekt. Mimo licznych zabiegów, 30 czerwca Izba Wyższa odrzuciła propozycję aneksji Dominikany, a nad kwestią dzierżawy zatoki wcale nie głosowała.
Pod koniec pierwszej kadencji Granta, na Kubie wybuchał wojna dziesięcioletnia przeciw Hiszpanii (w 1868). Amerykańska opinia publiczna solidaryzowała się z ruchem wyzwoleńczym i domagała się wsparcia militarnego od rządu. Sekretarz stanu proponował mediację, jednak prezydent postanowił ogłosić neutralność Stanów Zjednoczonych, co miało być odwetem za podobne działanie Hiszpanii wobec Konfederacji, w czasie wojny secesyjnej. Hamilton Fish odmówił ogłoszenia takiego stanowiska, a wkrótce potem zmarł sekretarz wojny, główny zwolennik neutralności USA wobec sytuacji na Kubie. Z tego powodu prezydent złagodził swoje stanowisko, co było krytykowane przez społeczeństwo amerykańskie. Mimo to, projekt rezolucji trafił do Kongresu na początku 1870 roku. Hamilton Fish, obawiając się wojny z Hiszpanią, nakłonił prezydenta, by wystąpił z orędziem sprzeciwiającym się takiej uchwale. Grant wygłosił przemówienie, dzięki czemu 16 czerwca Kongres odrzucił rezolucję. W 1873 stosunki amerykańsko-hiszpańskie uległy znacznemu pogorszeniu, kiedy to okręt amerykański, wspierający ruch niepodległościowy, został zatrzymany przez Hiszpanów, 50 członków załogi zostało rozstrzelanych, a reszta aresztowana. Dzięki negocjacjom sekretarza stanu, udało się uniknąć zerwania stosunków dyplomatycznych i konfliktu zbrojnego, a Hiszpania zapłaciła 80 tys. dolarów odszkodowania i zwróciła statek.
W 1872 roku, Grant ubiegał się o reelekcję. Pomimo, że opinia publiczna i władze Partii Republikańskiej zdawali sobie sprawę z korupcji i alkoholizmu prezydenta, otrzymał on nominację już w pierwszym głosowaniu. Tuż przed wyborami, ujawniono kolejny skandal korupcyjny – kongresman Oakes Ames rozdawał akcje spółek kolejowych Union Pacific Railroad oraz Credit Mobilier, w obawie przed upublicznieniem przez Kongres malwersacji finansowych w obu towarzystwach. Beneficjentami tych prezentów byli m.in. prezydent Ulysses Grant, wiceprezydenci Schuyler Colfax i Henry Wilson, członkowie rządu, a także James Garfield. Mimo to Grant, w kampanii wyborczej został przedstawiony jako mąż stanu, który przywrócił jedność kraju. Część działaczy, która nie zgadzała się z tą nominacją utworzyła Liberalną Partię Republikańską i na konwencji w Cincinnati wysunęła kandydaturę dziennikarza i działacza społecznego, Horace'a Greeleya. Greeley otrzymał także nominację Partii Demokratycznej. Grant zwyciężył w głosowaniu powszechnym i uzyskał 286 głosów w Kolegium Elektorów (ok. 81%). Ponieważ Greeley zmarł trzy tygodnie po wyborach, 66 elektorów, którzy zamierzali na niego zagłosować, oddało głosy na innych kandydatów.
Grant podjął także kroki, zmierzające do aneksji Hawajów. Wznowił negocjacje, które w jego imieniu prowadził Hamilton Fish, któremu udało się podpisać układ handlowy, z klauzulą zapewniającą, że wyspy nie zostaną przekazane żadnego innemu mocarstwu. Na bazie tego układu, w 1873 roku, Grant wysłał na Hawaje generała Schofielda, by ten znalazł odpowiednie miejsce na bazę marynarki wojennej. Generał zalecił prezydentowi wybór Pearl Harbor.
Kiedy w Europie wybuchła wojna francusko-pruska, w społeczeństwie amerykańskim, jak i Izbie Reprezentantów dominowały nastroje propruskie. Otto von Bismarck liczył na wsparcie Stanów Zjednoczonych, lecz Hamilton Fish zapewniał o neutralności wobec obu stron walczących. Napoleon III miał podstawy wątpić w te deklaracje, ponieważ oficjalne ogłoszenie neutralności nastąpiło dopiero 22 sierpnia 1870 roku, czyli ponad miesiąc od początku konfliktu. Prezydent Grant wyraził jednak zdanie, że Francja nie powinna być zdziwiona nastrojami amerykańskiej opinii publicznej, która pamięta w wrogich działaniach francuskich podczas wojny secesyjnej i wojny amerykańsko-meksykańskiej. Pomimo neutralności, prawo amerykańskie zezwalało na handel bronią prywatnym firmom, dzięki czemu znacznie one się wzbogaciły. Po zwycięstwie Prus, Grant szybko uznał system republikański wprowadzony we Francji. Pomimo licznych próśb ze strony Francji, prezydent odmawiał stanowiska mediatora z Prusami.
W 1875 na jaw wyszedł skandal zwany „Whiskey Ring”. Producenci alkoholu i urzędnicy Departamentu Skarbu otrzymywali nielegalne zyski z nieopodatkowanego alkoholu, które następnie częściowo zatrzymywali, a resztę przekazywali na fundusze Partii Republikańskiej. Grant był informowany o sytuacji, jednak nie podjął żadnych kroków. Sprawę ujawnił sekretarz skarbu Benjamin Bristow, który oświadczył, że szef grupy Whiskey Ring, John McDonald wręczył łapówkę sekretarzowi prezydenta Oriville’owi Babcockowi, aby wstrzymać dochodzenie. Pomimo, że Babcock został oskarżony i skazany, Grant nadal utrzymywał, że jest on niewinny. O łapownictwo był też oskarżony przez Izbę Reprezentantów, sekretarz wojny William W. Belknap, którego jednak uniewinniono przed Senatem, gdzie Republikanie mieli większość.
Pod koniec kadencji, pojawiły się głosy, by Grant ubiegał się o trzecią kadencję. Prezydent początkowo był przychylny tej propozycji, jednak Izba Niższa Kongresu stosunkiem głosów 234:18 uznała, że taki precedens byłby zagrożeniem dla wolnych instytucji. Na konwencji Partii Republikańskiej w Chicago otrzymał największą ilość głosów w pierwszym głosowaniu, jednak niewystarczającą do uzyskania nominacji. Ostatecznie w 36. głosowaniu nominację uzyskał James Garfield.


== Emerytura i śmierć ==
Po ustąpieniu z fotela prezydenckiego w 1877 roku, Grant udał się w dwuletnią podróż dookoła świata. Po powrocie, w 1880 roku ponownie chciano nakłonić go do kandydowania w wyborach prezydenckich.
Dwa lata później Grant dowiedział się, że choruje na raka gardła. 2 kwietnia 1885 przyjął chrzest w obrządku metodystycznym. Zmarł 23 lipca tego samego roku w Mount McGregor.


== Życie prywatne ==
Grant poznał swoją przyszłą żonę, Julię Dent, córkę żołnierza i plantatora, w 1843 roku. Ich ślub odbył się 22 sierpnia 1848 w Saint Louis, a zaraz potem oboje zamieszkali w Detroit. Para miał a trzech synów i córkę.


== Przypisy ==


== Bibliografia ==
Alan Hankinson: Vicksburg 1863: Grant Clears the Mississippi. Londyn: Osprey Publishing, 1993. ISBN 1-85532-353-2. (ang.)
Longin Pastusiak: Prezydenci Stanów Zjednoczonych Ameryki Północnej. Warszawa: Iskry, 1999. ISBN 83-207-1558-X. (pol.)


== Linki zewnętrzne ==
Ulysses S. Grant (ang.). Biały Dom. [dostęp 2015-05-21].
The Career of a Soldier (ang.). The New York Times. [dostęp 2015-05-21].
Personal Memoirs of U. S. Grant (ang.). Projekt Gutenberg. [dostęp 2015-05-21].Usain St. Leo Bolt (ur. 21 sierpnia 1986 w Sherwood Content, Trelawny) – jamajski lekkoatleta, sprinter, trzykrotny mistrz olimpijski z Pekinu, mistrz olimpijski w biegu na 100 i 200 m oraz w sztafecie 4 × 100 m z Londynu, ośmiokrotny mistrz i dwukrotny wicemistrz świata. Obecny rekordzista świata w sprincie na dystansie 100 i 200 m. Mierzy 195 cm wzrostu, waży około 94 kg.


== Biografia ==
16 sierpnia 2008 podczas Letnich Igrzysk Olimpijskich w Pekinie ustanowił nowy rekord świata w biegu na 100 m (9,69 s), poprawiając swój dotychczasowy najlepszy rezultat (9,72 s). W biegu tym, rozegranym w bezwietrznych warunkach, niezagrożony ze strony przeciwników (drugiego na mecie Richarda Thompsona pokonał o 0,20 s), zwolnił na ostatnich kilkunastu metrach i podniósł w geście zwycięstwa ręce.
Cztery dni później zdobył drugie olimpijskie złoto. W finałowym biegu na 200 m pobił rekord Michaela Johnsona o 0,02 s, osiągając czas 19,30 s z przeciwnym wiatrem – 0,9 m/s oraz czasem reakcji startowej 0,182 s, pokonując tym samym Shawna Crawforda o 0,66 s i Waltera Dixa o 0,68 s. Churandy Martina oraz Wallace Spearmon zostali w tym biegu zdyskwalifikowani.
Trzeci złoty medal olimpijski zdobył w sztafecie 4 × 100 m. Drużyna Jamajki w składzie Michael Frater, Nesta Carter, Usain Bolt, Asafa Powell ustanowiła nowy rekord świata – 37,10 s.
Podczas mityngu Golden League w Brukseli 5 września 2008 uzyskał w deszczowych warunkach najlepszy w historii biegu na 100 m mężczyzn wynik pod wiatr: 9,77 s przy -1,3 m/s. Tym samym w 2008 roku przebiegł dystans 100 m poniżej 10 sekund aż 10-krotnie, a 200 m poniżej 20 sekund 6-krotnie.
16 sierpnia 2009 na Mistrzostwach Świata w Berlinie, w czasie reakcji startowej 0,146, poprawił rekord świata w biegu na 100 m na 9,58 s. W tym biegu na najszybszym odcinku 60-80 m pobiegł z prędkością 44,72 km/h.
20 sierpnia 2009 został mistrzem świata w biegu na 200 m. Bolt przebiegł ten dystans w czasie 19,19 s, bijąc własny rekord świata o 0,11 s. Pierwsze 100 m dystansu pokonał w czasie 9,92 s (0-50 m w 5,6 s; 50-100 m w 4,32 s), czyli o 0,20 s szybciej od najszybszego biegu Michaela Johnsona, natomiast drugie 100 m pokonał w czasie 9,27 s (100-150 m w 4,52 s; 150-200 m w 4,75 s) czyli o 0,07 s wolniej. Reakcja startowa w tym biegu wyniosła 0,133 s.
W 2010 roku Bolt odmówił udziału w zawodach w Londynie ze względu na niekorzystne regulacje podatkowe, które pozbawiłyby go większości honorarium.
Po pierwszym od dwóch lat przegranym biegu (z Amerykaninen Tysonem Gayem na mityngu w Sztokholmie) Bolt ogłosił przedwczesne zakończenie sezonu z powodu kontuzji pleców.
W 2011 roku na mistrzostwach świata w Daegu, Bolt został zdyskwalifikowany w biegu na 100 m za falstart. Było to równoznaczne z utratą tytułu Mistrza Świata (tytuł ten zdobył jego rodak – Yohan Blake). W biegu na 200 m zdobył złoty medal, z wynikiem 19,40 s. Dwa dni później zdobył złoty medal w sztafecie 4 × 100 m, a reprezentacja Jamajki pobiła rekord świata wynikiem 37,04 s.
W sezonie 2014 Bolt z powodu kontuzji wystąpił jedynie w trzech zawodach: razem z kolegami z reprezentacji zdobył złoto w sztafecie 4 x 100 metrów na igrzyskach Wspólnoty Narodów, zwyciężył w biegu na 100 metrów rozegranym na Copacabanie oraz triumfował na tym samym dystansie podczas rozegranego w Warszawie memoriału Kamili Skolimowskiej.
Pięciokrotny (2008, 2009, 2011, 2012 i 2013) laureat plebiscytu na lekkoatletę roku – IAAF World Athlete of the Year.
W Londynie poprawił o 0,06 s rekord olimpijski w biegu na 100 m na 9,63 s.
Zwycięzca łącznej punktacji Diamentowej Ligi 2012 w biegu na 100 metrów.
We wrześniu 2013 ogłosił, że planuje zakończyć karierę po igrzyskach w 2016.


== Sukcesy ==


== Rekordy życiowe ==


== Najlepsze wyniki w sezonie ==


=== Bieg na 100 metrów ===


=== Bieg na 200 metrów ===


== Odznaczenia ==
2008  Order of Distinction (Jamajka)
2009  Członek Orderu Jamajki


== Przypisy ==


== Linki zewnętrzne ==
Usain Bolt w bazie IAAF (ang.). [dostęp 2014-04-13].
Oficjalna strona Usaina Bolta (ang.) [dostęp 12 listopada 2011].
Wyniki olimpijskie zawodnika w serwisie Sports-Reference.com (ang.) [dostęp 12 listopada 2011].
Profil zawodnika w bazie tilastopaja (ang.) [dostęp 12 listopada 2011].Ursula Andress (ur. 19 marca 1936 w Ostermundigen w kantonie Berno) – szwajcarska aktorka filmowa.


== Zarys biografii ==
Urodziła się z matki Szwajcarki i ojca Niemca. Ojciec był niemieckim dyplomatą i zaginął podczas II wojny światowej. Ma cztery siostry i brata. Płynnie mówi po angielsku, francusku, włosku i niemiecku.
Zaczynała jako modelka w Rzymie i tam dostała pierwsze role we włoskich filmach. Stała się sławna po pierwszym filmie z Jamesem Bondem – Doktor No (1962), a scena, kiedy jako Honey Ryder przy dźwiękach calypso wychodzi z morza w białym bikini, muszlami w rękach i zarzuca blond włosy na plecy, należy do najbardziej znanych w historii kina.
Ten i następne filmy wykreowały ją na jeden z symboli seksu lat 60. Do dzisiaj niektórzy uważają ją za pierwszą i najlepszą dziewczynę Bonda. W 1964 otrzymała Złoty Glob dla najbardziej obiecującej debiutantki.
W tym samym roku zagrała obok Elvisa Presleya w Fun in Acapulco. W 1967 wystąpiła w parodii przygód Bonda Casino Royale. Jej głos z powodu twardego akcentu dubbingowała w Doktorze No Monica Van Der Syl, ale w Casino Royale mówiła już swoim głosem.
W 1957 poślubiła aktora i reżysera Johna Dereka. Małżeństwo to zakończyło się rozwodem w 1966. W 1981 urodziła syna Dimitria, którego ojcem jest amerykański aktor Harry Hamlin, grający obok niej w Zmierzchu tytanów.
W 1995 została umieszczona przez pismo „Empire” na liście „100 najseksowniejszych gwiazd filmu w historii”.


== Filmografia ==
1954 Przygody Casanovy (Le Avventure di Giacomo Casanova)
1954 Amerykanin w Rzymie (Un Americano a Roma)
1955 La Catena dell'odio
1962 Doktor No – Honey Ryder
1963 Zabawa w Acapulco (Fun in Acapulco) – Maugerita Dauphin
1963 Czworo z Teksasu (4 for Texas) – Maxine Richter
1965 Koszmar w słońcu (Nightmare in the Sun) – żona
1965 Ona (She) – Ayesha
1965 Co słychać, koteczku? (What's New, Pussycat) – Alexandrine Pinardel
1965 Once Before I Die – Caroline Meredith
1965 Dziesiąta ofiara (La decima vittima) – Caroline Meredith
1965 Człowiek z Hongkongu (Les Tribulations d'un chinois en Chine) – Alexandrine Pinardel
1966 Błękitny Max – hrabina Kaeti von Klugermann
1967 Casino Royale – Vesper Lynd (007)
1969 Gwiazda Południa (The Southern Star) – Erica Kramer
1970 Szczęśliwy piątek (Perfect Friday) – Britt
1971 Samuraj i kowboje (Soleil rouge) – Cristina
1972 Pięciu przeciwko Koziorożcowi (Five Against Capricorn)
1974 Colpo in canna – Nora Green
1975 Miłosne przygody Scaramouche (Le Avventure e gli amori di Scaramouche) – Josephine De Beauharnais
1975 Africa Express – Madeleine Cooper
1975 Ostatnia szansa (L'Ultima chance) – Michelle Nolton
1976 Safari Express – Susan Stevenson
1976 Spogliamoci cosi senza pudor
1976 L'Infermiera – Anna
1978 Podwójne morderstwo (Doppio delitto) – księżna Dell' Orso
1978 Góra boga kanibali (La montagna del dio cannibale) – Susan Stevenson
1979 Dzikie łoża (Letti Selvaggi) – wdowa/spacerowiczka
1979 Piąty muszkieter (The Fifth Musketeer) – Louise de la Valličre
1981 Zmierzch tytanów (Clash of the Titans) – Afrodyta
1981-1990 Falcon Crest – madame Malec (1987-1988)
1982 Czerwone dzwony - Meksyk w ogniu (Krasnye kolokola, film pervyj – Meksika v ogne) – Mabel Dodge
1983 Manimal – Karen
1985 Wolność, równość i ...kiszona kapusta (Liberte, Egalite, Choucroute) – Maria Antonina
1986 Piotr Wielki (Peter the Great) – Athalie
1988 Klassäzämekunft
1989 Profesor i gwiazda (Il Professore – Diva) – Susy Kaminski
1989 Man Against the Mob: The Chinatown Murders – Betty Starr
1993 Fantaghiro 3 (Fantaghiro 3) – Xellesia
1994 Fantaghiro 4
1997 Cremaster 5 – Królowa łańcuchów


== Linki zewnętrzne ==
Ursula Andress w bazie Internet Movie Database (IMDb) (ang.)
Ursula Andress w bazie filmweb.pl
Ursula Andress w bazie stopklatka.pl
Ursula Andress w bazie Notable Names Database (ang.)Usher, właściwie Usher Terry Raymond IV (ur. 14 października 1978) – amerykański wokalista, tancerz oraz aktor, uważany za współczesnego króla muzyki R&B. Popularność Ushera zapoczątkowana została pod koniec lat 90., wraz z premierą drugiego albumu, My Way i utworu "Nice and Slow", który uplasował się na szczycie listy Billboard Hot 100. Z następnej płyty artysty, 8701, pochodziły kolejne single numer jeden w Stanach Zjednoczonych: "U Remind Me" i "U Got It Bad". Każdy z tych albumów rozszedł się w ponad 8 milionach egzemplarzy na całym świecie, czyniąc Ushera jednym z najlepiej sprzedających się artystów R&B lat 90..
Usher kontynuował swój sukces wydaną w 2004 roku płytą Confessions, która w samych Stanach Zjednoczonych znalazła ponad 10 milionów nabywców i w następstwie uzyskała status diamentowego albumu według RIAA. Światowa sprzedaż Confessions przekroczyła 20 milionów kopii, dzięki czemu wyróżniany jest jako jeden z najlepiej sprzedających się albumów w historii. Dzięki Confessions Usher ustanowił również rekord Billboardu, jako że cztery single z albumu: "Yeah!", "Burn", "Confessions Part II" oraz "My Boo" kolejno zastępowały się nawzajem na pierwszej pozycji listy Hot 100; wyczyn ten nie udał się żadnemu innemu artyście.
W 2008 roku ukazała się następna płyta Ushera, Here I Stand, która do tej pory rozeszła się na świecie w ponad 5 milionach kopii. Wśród promujących ją singli był między innymi "Love in This Club", który dotarł do 1. miejsca Billboard Hot 100. W 2010 roku premierę miał Raymond v. Raymond – szósty album studyjny artysty, a zarazem jego trzecia płyta, która zadebiutowała na szczycie Billboard 200. Z Raymond v. Raymond, który uzyskał status platynowego albumu według RIAA, pochodził utwór "OMG". Stał się on dziewiątym singlem w karierze wokalisty, który uplasował się na 1. miejscu Hot 100. Dzięki temu, Usher został jednym z zaledwie czterech artystów w historii, których piosenki zdołały dotrzeć do szczytu listy w trzech kolejnych dekadach.
RIAA wyróżnia Ushera jako jednego z najlepiej sprzedających się artystów na rynku amerykańskim w historii, jako że wszystkie jego albumy rozeszły się w Stanach Zjednoczonych w nakładzie ponad 23 milionów egzemplarzy. Całkowita sprzedaż wydawnictw Ushera na świecie wynosi natomiast ponad 65 milionów kopii. Ponadto, w dorobku Ushera znajdują się liczne nagrody, a wśród nich między innymi siedem statuetek Grammy, sześć American Music Awards i dwadzieścia dwie Billboard Music Awards. W 2008 roku magazyn Billboard umieścił Ushera na 21. miejscu zestawienia najpopularniejszych artystów listy Hot 100 w historii, a także na 1. miejscu zestawienia najpopularniejszych artystów listy Hot 100 w dekadzie 00. XXI wieku. Billboard wyróżnił poza tym Ushera jako najpopularniejszego artystę tej samej dekady, zaś albumowi Confessions przyznał tytuł najpopularniejszej płyty solowej tegoż okresu.


== Wczesne życie ==
Usher urodził się w Dallas, w stanie Teksas jako syn Jonetty Patton oraz Ushera Raymonda III. Większość dzieciństwa spędził on jednak w Chattanooga, w stanie Tennessee. Gdy Usher miał rok, ojciec opuścił rodzinę; wokalista dorastał wychowywany przez matkę oraz ojczyma, a w 1984 roku narodził się jego brat przyrodni, James Lackey. Dziewięcioletni Usher, zgodnie z zaleceniami matki, dołączył do chóru lokalnego kościoła w Chattanooga. Dzięki temu, jego babcia odkryła w nim talent wokalny. Wierząc, że duże miasto stwarza większe możliwości dla rozwoju jego umiejętności, rodzina przeprowadziła się do Atlanty. Na miejscu Usher zaczął uczęszczać do North Springs High School.


== Kariera ==


=== 1987–1992: muzyczne początki ===
W wieku 11 lat Usher dołączył do kwintetu NuBeginnings. W 1991 roku wraz z grupą nagrał 10 piosenek, które w wydane zostały na albumie Nubeginning Featuring Usher Raymond IV, dostępnym wyłącznie lokalnie i poprzez sprzedaż wysyłkową. Niedługo po tym matka Ushera zakończyła jego współpracę z NuBeginnings, ponieważ, według niej, była "złym doświadczeniem".


=== 1993–1996: Usher ===
Ukończywszy 13 lat, Usher próbował swoich sił w programie dla muzycznych talentów Star Search, gdzie wypatrzony został przez reprezentanta LaFace Records. Wytwórnia zaangażowała specjalne przesłuchanie przed L.A. Reidem, współzałożycielem LaFace Records; w jego wyniku Usher podpisał kontrakt z wytwórnią. Matka Ushera porzuciła pracę technika medycznego, by zająć się karierą syna. Dopiero w maju 2007 roku przestała pełnić funkcję jego menedżera. Artysta został przedstawiony szerokiej publiczności za pośrednictwem piosenki "Call Me a Mack", którą nagrał w 1993 roku na ścieżkę dźwiękową filmu Poetic Justice.
30 sierpnia 1994 roku, nakładem LaFace, ukazał się debiutancki album wokalisty, zatytułowany Usher. Kilka utworów z płyty wyprodukował Sean Combs, który był ponadto jednym z jej producentów wykonawczych. Usher uplasował się na 25. miejscu listy Billboard Top R&B/Hip-Hop Albums i promowany był przez trzy single: "Can U Get Wit It", "Think of You" oraz "The Many Ways". Do dziś, album rozszedł się w ponad 500 tysiącach kopii w Stanach Zjednoczonych.
Po ukończeniu szkoły średniej, Usher zaczął pracować nad wszystkimi elementami, które towarzyszyły mu na scenie, a więc przede wszystkim tańcem, dając podłoże do prac nad swoim drugim albumem. W międzyczasie, w 1995 roku nagrał w duecie z wokalistką Monicą utwór "Let's Straighten It Out", a także, już samodzielnie, piosenkę "Dreamin'", wydaną przez LaFace Records na płycie Rhythm of the Games, która ukazała się z okazji Letnich Igrzysk Olimpijskich 1996. Ponadto, Usher nagrał również utwór "I Swear I'm in Love", wydany w 1996 roku na ścieżce dźwiękowej filmu Kazaam.


=== 1997–2003: My Way oraz 8701 ===
Usher kontynuował wieloletnią przyjaźń z amerykańskim producentem Jermaine'em Duprim, z którym napisał, a następnie wyprodukował kilka piosenek na swój drugi album, My Way, wydany 16 września 1997 roku. Przewodni singel z płyty, "You Make Me Wanna", jako pierwszy w karierze artysty, dotarł na szczyt brytyjskiej listy UK Singles Chart. "You Make Me Wanna" został także pierwszym utworem Ushera, który uzyskał złoty, a następnie platynowy status w Stanach Zjednoczonych. Drugi singel z My Way, "Nice & Slow", w styczniu 1998 roku uplasował się na 1. pozycji Billboard Hot 100, stając się pierwszą piosenką Ushera, która tego dokonała. My Way rozszedł się w Stanach Zjednoczonych w ponad 6 milionach egzemplarzy, dzięki czemu uzyskał status sześciokrotnie platynowego albumu.
W 1999 roku ukazał się pierwszy album koncertowy Ushera, Live. Materiał zarejestrowany został podczas dwóch koncertów w Chattanooga, a na scenie gościnnie pojawili się: Lil' Kim, Jagged Edge, Trey Lorenz, Shanice, Twista i Manuel Seal. Album uzyskał status złotej płyty w Stanach Zjednoczonych za sprzedaż powyżej 500 tysięcy egzemplarzy.
Debiut aktorski Ushera nastąpił wraz z drugoplanową rolą w serialu telewizyjnym Moesha. Zaskutkowała ona pierwszą rolą na wielkim ekranie – w filmie Oni z 1998 roku. W kolejnych latach artysta kontynuował działalność aktorską, występując w operze mydlanej Moda na sukces, filmie telewizyjnym Disneya Geppetto i w obrazie Cała Ona. W 1999 roku, po raz pierwszy w karierze, zagrał główną rolę w filmie Zbuntowana klasa.
Premiera trzeciego albumu studyjnego Ushera, oryginalnie zatytułowanego All About U, planowana była na początek 2001 roku. W celu jego promocji, ukazał się nawet pierwszy singel, "Pop Ya Collar", który dotarł do 2. miejsca brytyjskiej listy przebojów, jednak w Stanach Zjednoczonych nie odniósł dużego sukcesu. W wyniku tego, data wydania płyty była wciąż przesuwana. W dodatku, w międzyczasie do Internetu wyciekło kilka utworów z All About U; sytuacja ta sprawiła, że podjęto decyzję o rewizji piosenek mających ukazać się na albumie. Ostatecznie, po zmianie nazwy na 8701, płyta wydana została 7 sierpnie 2001 roku (8.7.01). Dwa pierwsze single z albumu: "U Remind Me" i "U Got It Bad" uplasowały się na szczycie Billboard Hot 100, na którym spędziły kolejno – cztery oraz sześć tygodni. 8701 uzyskał status czterokrotnie platynowego albumu w Stanach Zjednoczonych.
W lutym 2002 roku Usher zdobył nagrodę Grammy w kategorii Best Male R&B Vocal Performance za utwór "U Remind Me". Rok później wygrał tę samą statuetkę, tym razem za "U Don't Have to Call". Stał się on jednocześnie jednym z trzech artystów, obok Luthera Vandrossa i Steviego Wondera, którzy wygrywali nagrodę Grammy w tej kategorii przez dwa lata z rzędu. Usher rok 2002 zakończył gościnnymi występami w trzech serialach telewizyjnych: Strefa mroku, Siódme niebo oraz American Dreams (w którym wcielił się w rolę Marvina Gaye'a).


=== 2004–2007: Confessions ===

Czwarty album studyjny Ushera, Confessions, miał premierę 23 marca 2004 roku – w dniu, w którym mijało dokładnie sześć tygodni, od kiedy jego przewodni singel, "Yeah!", przebywał na szczycie Billboard Hot 100. W swoim pierwszym tygodniu na rynku, Confessions rozszedł się w niemalże 1,1 milionie egzemplarzy, co stanowiło najwyższą jednotygodniową sprzedaż spośród wszystkich artystów R&B wszech czasów oraz siódmą najwyższą jednotygodniową sprzedaż w historii Nielsen SoundScan. Do dziś album znalazł ponad 20 milionów nabywców na świecie, a w tym ponad 10 milionów w samych Stanach Zjednoczonych, dzięki czemu Confessions uzyskał status diamentowej płyty w tym kraju.
Kolejne single z albumu: "Burn", "Confessions Part II" oraz "My Boo" (duet z Alicią Keys), również dotarły do 1. miejsc Billboard Hot 100. Tym samym Usher stał się pierwszym artystą w historii, którego cztery utwory nawzajem zastępowały się na szczycie listy.
Confessions przyniósł Usherowi liczne nagrody, a wśród nich m.in.: cztery American Music Awards, dwie MTV Europe Music Awards, dwie MTV Video Music Awards oraz trzy World Music Awards. Ponadto, podczas 47. ceremonii wręczenia nagród Grammy w 2005 roku, wokalista zdobył trzy statuetki w kategoriach: R&B Performance by a Duo or Group With Vocals za "My Boo"; Rap/Sung Collaboration za "Yeah!"; i Contemporary R&B Album za Confessions. Z kolei w trakcie gali Billboard Music Awards w 2004 roku Usher uhonorowany został nagrodą dla artysty roku, a także dziesięcioma innymi wyróżnieniami.
Przez następne dwa lata Usher zajmował się przede wszystkim współpracą muzyczną z innymi artystami, a także przyjął dwie kolejne role aktorskie. Na początku 2005 roku nagrał z Lil Jonem utwór "Lovers & Friends", który dotarł do 3. pozycji Billboard Hot 100. W 2007 roku gościnnie pojawił się w remiksie utworu "Ice Box" Omariona. W tym samym roku nagrał również piosenkę "Same Girl" z R. Kellym, a także "Shake Down" z Mary J. Blige.
W 2005 roku Usher zagrał główną rolę w filmie In the Mix. Natomiast 22 sierpnia 2006 roku artysta przyjął rolę Billy'ego Flynna w broadwayowskim musicalu Chicago.


=== 2008–2009: Here I Stand ===

Here I Stand miał premierę 13 maja 2008 roku i zadebiutował na szczycie Billboard 200, rozchodząc się w pierwszym tygodniu w 433 tysiącach egzemplarzy na terenie Stanów Zjednoczonych. Od tego czasu album znalazł ponad 5 milionów nabywców na całym świecie oraz ponad 1,5 miliona w samych Stanach Zjednoczonych, dzięki czemu uzyskał status platynowej płyty w tym kraju. Mimo relatywnie wysokiej sprzedaży, wielu krytyków uznało Here I Stand za komercyjne rozczarowanie w porównaniu do wyników osiągniętych przez Confessions. Z drugiej strony, album otrzymał w większości wysokie oceny recenzentów. Przewodnim singlem z Here I Stand był "Love in This Club", który uplasował się na 1. miejscu Billboard Hot 100, na którym pozostawał przez trzy kolejne tygodnie. Kolejnymi singlami promującymi album były: "Love in This Club, Pt. II", nagrany z udziałem Beyoncé Knowles i Lil Wayne'a, a także "Moving Mountains" oraz "Trading Places". W listopadzie 2008 roku Usher wyruszył w 15-przystankową trasę koncertową One Night Stand, podczas której widownię stanowiły wyłącznie kobiety.
18 stycznia 2009 roku Usher, wraz ze Steviem Wonderem i Shakirą, zaśpiewał piosenkę "Higher Ground" podczas uroczystości We Are One: The Obama Inaugural Celebration z okazji inauguracji Baracka Obamy na stanowisko Prezydenta Stanów Zjednoczonych. Natomiast 7 lipca 2009 roku Usher wykonał utwór "Gone Too Soon" w ramach memoriału Michaela Jacksona.


=== Od 2010: Raymond v. Raymond oraz Versus ===

Raymond v. Raymond miał premierę 26 marca 2010 roku i zadebiutował na szczycie Billboard 200, rozchodząc się w pierwszym tygodniu w 329 tysiącach egzemplarzy na terenie Stanów Zjednoczonych. W sumie album znalazł ponad 2 miliony nabywców na całym świecie i uzyskał platynowy status w Stanach Zjednoczonych. Pierwszym singlem promującym płytę był "Papers", który dotarł do 1. miejsca listy Hot R&B/Hip-Hop Songs oraz 31. pozycji Billboard Hot 100. Piosenka opowiada o nieudanym związku Ushera z jego byłą żoną Tameką Foster, z którą rozstał się zaledwie kilka miesięcy przed wydaniem Raymond v. Raymond. Drugim singlem z albumu na arenie międzynarodowej był "Hey Daddy (Daddy's Home)", natomiast w Stanach Zjednoczonych "Lil Freak".
Trzecim singlem promującym Raymond v. Raymond był "OMG", nagrany z udziałem will.i.am. Piosenka okazała się dużym sukcesem komercyjnym, docierając do pierwszych miejsc list przebojów w Stanach Zjednoczonych, Wielkiej Brytanii, Australii, Nowej Zelandii i Irlandii. "OMG" stał się dziewiątym utworem Ushera, który uplasował się na szczycie Billboard Hot 100; dzięki temu Usher stał się czwartym artystą w historii, którego piosenki zajmowały 1. miejsca tegoż zestawienia w trzech kolejnych dekadach. Ponadto Usher został trzecim artystą w historii, który posiadał co najmniej jeden singel numer jeden ze wszystkich kolejnych pięciu albumów studyjnych.
24 sierpnia 2010 roku premierę miał minialbum Versus, stanowiący kontynuację Raymond v. Raymond. Usher opisał Versus jako "ostatni rozdział Raymond v. Raymond" i przyznał, że minialbum porusza kwestie związane z jego życiem – byciem "świeżo upieczonym" singlem oraz ojcostwem. Wśród dziewięciu piosenek z Versus, siedem stanowiły nowe ścieżki, zaś pozostałe dwie, to singel "There Goes My Baby" z Raymond v. Raymond oraz remiks utworu "Somebody to Love" Justina Biebera. Versus zadebiutował na 4. miejscu Billboard 200 i promowany był przez single: "DJ Got Us Fallin' in Love" nagrany z Pitbullem, a także "Hot Tottie" nagrany z Jayem Z.
12 września 2010 roku Usher wystąpił na gali MTV Video Music Awards, a 21 listopada zaśpiewał również na gali American Music Awards.
6 lutego 2011 roku, w trakcie występu The Black Eyed Peas podczas Super Bowl XLV, gościnnie, niespodziewanie dla zgromadzonych, na scenie pojawił się Usher, by wraz z will.i.amem zaśpiewać utwór "OMG". 13 lutego 2011 roku Usher wystąpił podczas 53. ceremonii rozdania nagród Grammy, w trakcie której zdobył dwie statuetki.
W 2013 roku zastąpił Cee Lo Greena i został trenerem IV edycji programu The Voice. W V edycji, tego samego roku, Cee Lo Green powrócił na miejsce trenera. W 2014 roku nakręcona została VI edycja programu The Voice z udziałem Ushera - również w zastępstwie za Cee Lo Greena.
Obecnie Usher pracuje nad nowym albumem studyjnym, a w procesy produkcyjne zaangażowany jest jego długoletni współpracownik, Rico Love. W jednym z wywiadów artysta wytłumaczył, że próbuje on stworzyć nowy gatunek muzyczny, określany mianem "rewolucyjnego popu", w którym łączy się różne gatunki, by otrzymać innowacyjne dźwięki. Zgodnie z jego słowami, na nowej płycie znajdzie się właśnie ten typ muzyki.


== Styl muzyczny ==
Usher śpiewa lżejszą wersją tenoru, zwaną tenore di grazia. Muzyka wokalisty to głównie R&B, ale śpiewa też muzykę pop, soul, hip-hop i dance. W albumach Raymond v. Raymond i Looking 4 Myself usłyszeć można także muzykę dance-pop oraz electropop. Muzyka Ushera często porusza tematy jego autobiografii z naciskiem na styl życia, związki i miłość.
Największą inspiracją Ushera jest Michael Jackson. Wokalista bardzo często naśladuje ruchy króla popu, m.in.: ślizga się na parkiecie i łapie się za krocze. Na koncercie Michael Jackson: 30th Anniversary Special, Usher miał przyjemność zatańczyć wspólnie z Jacksonem i wykonać z nim utwór "You Rock My World". Innymi idolami Ushera są m.in.: Stevie Wonder, Marvin Gaye, Janet Jackson, Bobby Brown, R. Kelly i Luther Vandross.


== Inna działalność ==

Poza aktywnością muzyczną i filmową, Usher angażuje się również w działalność biznesową, która obejmuje między innymi udziały w kilku restauracjach.
W 2002 roku Usher założył własną wytwórnię płytową, US Records, podległą J Records, która z kolei dystrybuowana jest przez Sony BMG. Pierwszym wydawnictwem, które wydane zostało nakładem US Records była ścieżka dźwiękowa do filmu In the Mix. Za jej pośrednictwem szerokiej publiczności przedstawiono artystów związanych z wytwórnią, a więc między innymi Justina Biebera i Rico Love.
Usher posiada udziały własnościowe w drużynie NBA Cleveland Cavaliers. Nabył je jako członek grupy interesu, która wykupiła drużynę za kwotę ok. 375 milionów dolarów. Według EW, Usher stał się trzecim artystą popowym w historii, który posiada tak duże udziały w lidze NBA.
Raymond Braun Media Group, z którą kontrakt posiada Justin Bieber, to joint venture pomiędzy Usherem a menedżerem Biebera, Scooterem Braunem.


== Życie prywatne ==
W 2001 roku Usher zaczął spotykać się z byłą członkinią zespołu TLC, Rozondą "Chilli" Thomas. Ich związek trwał dwa lata i zakończył się w grudniu 2003 roku. Thomas utrzymywała, że powodem rozstania był fakt, iż Usher ją zdradzał, jednak sam wokalista zaprzeczył jej stwierdzeniom. We wrześniu 2004 roku artysta umawiał się z angielską modelką Naomi Campbell.
W styczniu 2007 roku Usher oświadczył się swojej ówczesnej partnerce, stylistce Tamece Foster. W lutym ogłosił on publicznie, że para jest zaręczona. Ich ślub planowany był na lipiec, jednak z przyczyn zdrowotnych został opóźniony i ostatecznie odbył się 3 sierpnia 2007 roku podczas prywatnej ceremonii. 26 listopada tego samego roku urodził się pierwszy syn pary, Usher Raymond V. 10 grudnia 2008 roku na świat przyszedł drugi syn Tameki i Ushera, Naviyd Ely Raymond. Jednocześnie Foster była już matką trójki synów z dwóch wcześniejszych związków.
W czerwcu 2009 roku Usher złożył w sądzie pozew o rozwód, argumentując go tym, iż para żyła osobno od niemalże 12 miesięcy.
Usher był wegetarianinem od czasu śmierci swojego ojca (styczeń 2008). Po kilku latach, z powodu problemów zdrowotnych, przeszedł na weganizm.


== Działalność filantropijna ==
Usher jest założycielem charytatywnej organizacji non-profit New Look, która powstała, by rozprzestrzeniać wśród młodych ludzi nowe spojrzenie na świat przede wszystkim drogą edukacji. Flagowy projekt organizacji, czyli obóz New Look, odbywał się od 11 do 23 lipca 2005 roku na Clark Atlanta University. W 2006 roku organizacja podjęła inicjatywę Our Block, która miała na celu odbudowę osiedli mieszkalnych w Nowym Orleanie. Część funduszy na ten cel pochodziła z zysku ze sprzedaży adresówek zwierzęcych "Love 4 Life", które Usher zaprojektował we współpracy z Armani Exchange.
W 1999 roku Usher uczestniczył w charytatywnym meczu koszykówki "Challenge for the Children", zorganizowanym przez zespół *NSYNC w kampusie Georgia State University. W 2005 roku wokalista wystąpił podczas koncertu na rzecz ofiar huraganu Katrina. Usher pojawił się również w kampanii programu Do Something, który miał na celu zachęcenie młodych osób do aktywności społeczno-politycznej.


== Dyskografia ==

Usher (1994)
My Way (1997)
8701 (2001)
Confessions (2004)
Here I Stand (2008)
Raymond v. Raymond (2010)
Looking 4 Myself (2012)


== Filmografia ==
Moesha jako Jeremy (1997–1998)
Moda na sukces (1998)
Oni (1998)
Cała Ona (1999)
Zbuntowana klasa (1999)
Geppetto (2000)
Strażnicy Teksasu (2001)
W Wirze (2005)
Pan i Pani Kiler (2010)
Justin Bieber: Never Say Never (2011)
Straszny Film 5 (2013)


== Nagrody i nominacje ==


== Przypisy ==


== Linki zewnętrzne ==
Usher Raymond w bazie Internet Movie Database (IMDb) (ang.)
Usher w bazie Billboard.com (ang.)Mark William Calaway (ur. 24 marca w 1965 w Houston) – amerykański wrestler, lepiej znany pod ringowym pseudonimem The Undertaker. Pracuje dla amerykańskiej federacji wrestlingu WWE. Wcześniej Calaway pracował dla nieistniejącego już World Championship Wrestling.
Jest to jeden z najbardziej doświadczonych zawodników w World Wrestling Entertainment, zadebiutował on 22 listopada 1990 roku. Jego osiągnięcia to siedem mistrzostw świata: czterokrotnie jako WWE Champion (jeden jako Undisputed Champion) i trzykrotnie jako World Heavyweight Champion. Również udało mu się wygrać dwudzieste wydanie Royal Rumble w 2007 roku. Jest jedynym zapaśnikiem, który był nieprzerwanie zatrudniony od emisji pierwszego RAW (11 stycznia 1993).
Od lat Undertaker posiadał nieprzerwaną serię zwycięstw na WrestleManii, jednak podczas trzydziestej edycji tej gali, która odbyła się 6 kwietnia 2014r., przegrał z Brockiem Lesnarem. Przez wiele miesięcy pod znakiem zapytania stał występ Undertakera na WrestleManii 31, jednak na kilka tygodni przed galą Bray Wyatt zaczął z nim feud. Undertaker zgodził się na walkę z Wyattem, co skutkowało walką na WrestleManii, zwycięską dla Undertakera. Bilans wynosi 22-1. Obecnie mówi się, że ostatnią walką w karierze Undertakera ma być starcie ze Stingiem na WrestleManii 32.


== Życie osobisteEdytuj ==
Calaway ukończył Waltrip High School w 1983 roku, gdzie był członkiem zespołu koszykówki. Calaway poślubił swoją pierwszą żonę, Jodi Lynn w 1989 roku. Mają wspólnego syna, Gunnera (ur. 1993). To małżeństwo zakończyło się 1999. Calaway poślubił swoją drugą żonę, Sarę, w St. Petersburgu na Florydzie w dniu 21 lipca 2000 r. Mają dwie córki: Chasey (ur. 2002) i Gracie (ur. 2005). Po rozwodzie, do którego doszło w 2007, związał się z byłą wrestlerką Michelle McCool, którą poślubił w dniu 26 czerwca 2010 w Houston w Teksasie.


== OsiągnięciaEdytuj ==
Pro Wrestling Illustrated
PWI Feud of the Year (1992)
PWI Match of the Year (1998) vs. Mankind w Hell in a Cell match na King of the Ring
PWI Match of the Year (2009) vs. Shawn Michaels na WrestleManii XXV
PWI Match of the Year (2010) vs. Shawn Michaels na WrestleManii XXVI
United States Wrestling Association
USWA Unified World Heavyweight Championship
World Class Wrestling Association
WCWA Texas Heavyweight Championship
World Wrestling Federation / World Wrestling Entertainment
2x WCW Tag Team Championship – razem z Kanem
3x World Heavyweight Championship
4x WWF/E Championship
1x WWF Hardcore Championship
6x WWF Tag Team Championship – 1 raz ze Steve’em Austinem, 2 razy z Big Show’em, 1 raz The Rock’iem, 2 razy z Kane’m
Zwycięzca Royal Rumble 2007
Slammy Award for WWF’s Greatest Hit (1996)
Slammy Award for Best Tattoo (1997)
Slammy Award for Best Entrance Music (1997)
Slammy Award for Star of the Highest Magnitude (1997)
Slammy Award for Match of the Year (2009) vs. Shawn Michaels na WrestleManii XXV
Slammy Award for Moment of the Year (2010) vs. Shawn Michaels na WrestleManii XXVI
Slammy Award OMG Moment of the Year (2011)
Slammy Award Match of the Year (2012) vs. Triple H w Hell in a Cell match na Wrestlemanii XXVIII
Nagrody Wrestling Observer Newsletter
Best Gimmick (1990–1994)
Best Heel (1991)
Feud of the Year (2007)
Match of the Year (2009)
Most Overrated (2001)
Readers’ Least Favorite Wrestler (2001)
Worst Worked Match of the Year (2001)
Wrestling Observer Newsletter Hall of Fame (2004)
Worst Feud of the Year (1993)
The Mirror sklasyfikowało go na 7. pozycji spośród najlepszych sportowców, którzy posiadają serię nieprzegranych pojedynków.
Undertaker jest wrestlerem, który ma najdłuższą serię nieprzegranych pojedynków na WrestleManii. Do 2014 miał na swoim koncie 21 zwycięstw pod rząd.
Na WrestleMania XXX Brock Lesnar przerwał serię Undertakera.


=== Starcia Undertakera na WrestleManiachEdytuj ===
Streak: 22-1


== Przypisy ==


== Linki zewnętrzneEdytuj ==
Profil zapaśnika na OWOW.com
Profil zawodnika na WWE.comTay Zonday, właśc. Adam Nyerere Bahner (ur. 6 lipca 1982 w Minneapolis) – amerykański piosenkarz i kompozytor.
Jego kompozycja Chocolate Rain i towarzyszący jej film wideo opublikowany w serwisie internetowym YouTube stała się popularna wśród internautów w 2007 r. W ciągu miesiąca ze zwykłego studenta zamienił się w osobę pokazywaną w telewizji. Pojawił się między innymi w Opie & Anthony Show, Attack of the Show, na stacji G4TV, VH1’s Best Week Ever na stacji VH1 i w Jimmy Kimmel Live, gdzie wykonał swoją najbardziej znaną kompozycję. Pojawił się również na pierwszej stronie Los Angeles Times 12 sierpnia 2007 r. i udzielił wywiadu stacji CNN. Artysta wystąpił także w teledysku do piosenki zespołu Weezer pt. "Pork and Beans".


== Reakcje ==
Australijski Daily Telegraph napisał: "Tay Zonday napisał być może najczęściej w tej chwili słuchaną piosenkę na świecie". People Magazine stwierdził: "Tay Zonday podbił YouTube monotonnym, syntezatorowym "Chocolate Rain", a po występie w programie Jimmy Kimmel Live jego gwiazda lśni jeszcze jaśniej". Autor artykułu podkreślił również, że inni artyści oddali hołd piosence w czasie jej największej popularności w sierpniu 2007. Piosenkarz John Mayer podczas niektórych swoich koncertów udawał grę Zondaya na keyboardzie, grając na gitarze, a na Best Week Ever parodiował przebój, nawiązując również do utworu Nelly Furtado pt. Say It Right. Perkusista Tré Cool z zespołu Greenday nagrał cover utworu "Chocolate Rain" i umieścił go na YouTube. Na koncertach zespołu Dave Matthews Band jego sekcja dęta nawiązywała do Chocolate Rain w końcowych taktach utworu The Dreaming Tree. Tay Zonday stał się również obiektem parodii wielu krótkich filmów umieszczonych w serwisie YouTube.


== Single ==
Inne popularne utwory opublikowane w serwisie YouTube lub na stronie internetowej artysty: "Internet Dream", "The Only Way", "Demons On the Dance Floor", "Do The Can't Dance" i "Say No To Nightmares", "Explode". Wykonał również wiele coverów różnych utworów.
Single w kolejności chronologicznej:
"Demons On The Dance Floor"
"Love - feat Kooby"
"Chocolate Rain"
"Never Gonna Give You Up" [Cover]
"Internet Dream"
"The Only Way"
"Do The Can't Dance"
"Say No To Nightmares"
"Someday"
"Too Big for You"
"Get it Back" thug remix
"Cherry Chocolate Rain"
"Explode"


== Przypisy ==Reba McEntire (ur. 28 marca 1955 roku w McAlester w stanie Oklahoma) – amerykańska aktorka i piosenkarka country, laureatka Nagrody Grammy i Złotego Globu. Swoją pierwszą piosenkę nagrała w wieku 18 lat. Wydała 31 albumów studyjnych, których łacznych nakład przekracza 55 milionów sprzedanych egzemplarzy.
Największą popularnością McEntire zdobyła w latach 80 i 90 XX wieku, pięć z jej wydawnictw uzyskało status złotej płyty, sześć status platynowej płyty, dwa 2 - krotnej platynowej płyty oraz cztery 3 - krotnej platynowej płyty. Wokalistka współpracowała z takimi wykonawcami jak Jacky Ward, Tom Petty, Hank Williams Jr., Willie Nelson, Reverend Ike, Vince Gill, Brooks & Dunn, Linda Davis, Trisha Yearwood, Martina McBride, Kelly Clarkson, Justin Timberlake, Kenny Chesney oraz Pake McEntire.


== Dyskografia (wybór) ==


=== Albumy studyjne ===


== Nagrody i wyróżnienia ==


== Przypisy ==


== Linki zewnętrzne ==
Reba McEntire - Strona oficjalnaNajwyższa stwka – amerykański dramat obyczajowy z 1982 roku.


== Główne role ==
Diane Keaton - Faith Dunlap
Albert Finney - George Dunlap
Peter Weller - Frank Henderson
Karen Allen - Sandy, dziewczyna George'a
Viveka Davis - Jim Dunlap
Dana Hill - Sherry Dunlap
Tina Yothers - Moly Dunlap
Tracey Gold - Marianne Dunlap


== Fabuła ==
 Ta sekcja jest niekompletna. Jeśli możesz, rozbuduj ją.


== Nagrody i nominacje ==
Złote Globy 1982
Najlepszy aktor dramatyczny - Albert Finney (nominacja)
Najlepsza aktorka dramatyczna - Diane Keaton (nominacja)
Nagrody BAFTA 1982
Najlepszy aktor - Albert Finney (nominacja)Tuesday Weld (ur. 27 sierpnia 1943) – amerykańska aktorka filmowa i telewizyjna.


== Filmografia ==
seriale
1952: Adventures of Ozzie & Harriet, The jako Dziewczyna Ricky'ego
1959: Adventures in Paradise jako Gloria Dannora
1961: Bus Stop jako Cherie
1967: Cimarron Strip jako Heller
film
1956: Rock, Rock, Rock jako Dori
1961: Dzikus z prowincji jako Norren Martin
1971: Bezpieczne miejsce jako Susan/Noah
1984: Dawno temu w Ameryce jako Carol
1986: Krąg przemocy jako Georgia Benfield
1993: Upadek (film 1993) jako Amanda Prendergast
2001: Chelsea Walls jako Greta


== Nagrody i nominacje ==
Została nominowana do nagrody Emmy, Oscara, Złotego Globu i nagrody BAFTA.


== Przypisy ==


== Bibliografia ==
Tuesday Weld w bazie filmweb.pl
Tuesday Weld w bazie Internet Movie Database (IMDb) (ang.)
Tuesday Weld w bazie Notable Names Database (ang.)Thomas John Patrick Welling (ur. 26 kwietnia 1977 w Nowym Jorku) – amerykański aktor i model, bardziej znany jako Tom Welling.
Jego ojciec pracował w General Motors, matka była gospodynią domową. Ma dwie starsze siostry i młodszego brata.
Uczęszczał do szkoły średniej w Okemos, którą ukończył w 1995. W szkole, Tom bardziej uchodził za sportowca niż aktora. Grał w wielu przedstawieniach szkolnych, choć nie dawało mu to takiej satysfakcji, jak uprawianie sportu. Wiosną 1998 roku wraz z przyjaciółmi był na wakacjach w Nantucket, gdzie pewien fotograf zrobił "zdjęcie" Tomowi. Okazało się, że fotograf pracował dla agencji Abercrombie and Fitch, a aktorowi zaproponowano kontrakt. Potem pracował jako model dla agencji Louisa Modeling. Jedną z pierwszych propozycji filmowych otrzymał w serialu Potyczki Amy, a następnie w Łowcy Koszmarów i Studenciaki. W 2001 r. wygrał casting na rolę młodego Supermana w serialu Tajemnice Smallville.
W 2002 poślubił Jamie White.


== Filmografia ==


=== Aktor ===
Potyczki Amy (Judging Amy, 2001) jako Rob Meltzer, nauczyciel karate
Łowcy Koszmarów (Special Unit 2, 2001) jako Ofiara
Studenciaki (Undeclared, 2001) jako Fratt Guy
Tajemnice Smallville (Smallville, 2001-2010) jako Clark Jerome Kent / Kal-El
Fałszywa dwunastka (Cheaper by the Dozen, 2003) jako Charlie Baker
Mgła (The Fog, 2005) jako Nick Castle
Fałszywa dwunastka II (Cheaper by the Dozen 2, 2005) jako Charlie Baker


=== Producent ===
Tajemnice Smallville (Smallville, 2009-2010)


=== Reżyser ===
Tajemnice Smallville (Smallville, 2006-2010)


== Linki zewnętrzne ==
Tom Welling w bazie Internet Movie Database (IMDb) (ang.)
Tom Welling w bazie filmweb.pl
Tom Welling w bazie stopklatka.plMcCurtain – hrabstwo w stanie Oklahoma w USA. Założone 1907 roku. Populacja liczy 33 151 mieszkańców (stan według spisu z 2010 roku).
Powierzchnia hrabstwa to 4924 km² (w tym 127 km² stanowią wody). Gęstość zaludnienia wynosi 7 osoby/km².
Nazwa hrabstwa pochodzi od nazwiska indiańskiej rodziny McCurtain z plemienia Choctaw.


== Miasta ==
Battiest
Broken Bow
Eagletown
Garvin
Haworth
Idabel
Millerton
Pickens
Smithville
Tom
Valliant
Watson
Wright CityThomas Alan Waits (ur. 7 grudnia 1949 w Pomona) – amerykański wokalista, kompozytor, instrumentalista, autor tekstów, poeta i aktor.


== Biografia ==
Choć twórczość Waitsa zaliczana jest do rocka, to w jego muzyce krzyżują się wpływy jazzu, bluesa, folku, rock and rolla i tradycyjnego popu.
Tom Waits gra na instrumentach klawiszowych, gitarze, akordeonie oraz wielu niekonwencjonalnych instrumentach jak np. przypominający ksylofon chamberlin. Na początku kariery (głównie przed wydaniem albumu Swordfishtrombones w 1983 roku) śpiewał najczęściej przy akompaniamencie sekcji jazzowych. Później, wraz z rozwojem ogólnej koncepcji muzycznej, brzmienie jego utworów zaczęło być bardziej rockowo-eksperymentalne. O jego albumie Rain Dogs jeden z krytyków napisał, że "był on tym punktem ostatecznej przemiany Waitsa z ekscentrycznego piosenkarza w prawdziwie dziwnego piosenkarza".
Bardzo charakterystyczną cechą muzyki Waitsa jest jego niski głos. Śpiewa on swoje własne bardzo osobiste, melancholijne, gorzkie w wymowie, cyniczne i często zakrapiane czarnym humorem poezje. Często są inspirowane literackimi dokonaniami przedstawicieli amerykańskiej literatury beat, zwłaszcza Jacka Kerouaca i Charlesa Bukowskiego. Sukcesy występów artysty charakteryzujące się kameralną teatralnością skłoniły Waitsa do spróbowania szczęścia w zawodzie aktora. Zagrał najczęściej epizodyczne, charakterystyczne role w kilku filmach, zyskując dobre recenzje krytyków. Tom Waits komponuje również muzykę filmową. Także niektóre z jego piosenek zostały wykorzystane w filmowych produkcjach. Współpracował m.in. z takimi reżyserami jak: Francis Ford Coppola, Jim Jarmusch, Robert Altman, Hector Babenco, Terry Gilliam.
Waits jest od 1980 roku żonaty z Kathleen Brennan (wcześniej był związany z Rickie Lee Jones). Ma troje dzieci: córkę Kellesimone i synów Casey'a Xaviera i Sullivana.
Zawsze wolał nagrywać dla małych wytwórni. Gdy jakaś stawała się „zbyt duża” przenosił się do innej. Nigdy nie wystąpił w reklamie, co uważa za poniżające dla artysty. Nie zgodził się też na wielokrotne próby użycia jego muzyki w jakiejkolwiek z nich. Ma za to na koncie kilka wygranych pozwów o nielegalne użycie jego muzyki w celach komercyjnych, m.in. z Frito Lay, Audi, Oplem.
W Polsce dotychczas wydano dwie biografie tego artysty (na rynku angielskim i amerykańskim jest ich kilka). Są to, wydana w Krakowie w 1995 roku, książka Patricka Huphiersa To fortepian jest pijany, nie ja... i pozycja Dzikie lata. Muzyka i mit Toma Waitsa napisana przez Jaya S. Jacobsa (Wydawnictwo Dolnośląskie 2007 r.).
Wiosną 2000 roku Tom Waits wystąpił w Polsce, w Sali Kongresowej.
Waits jest członkiem tajnego stowarzyszenia znanego jako Sons of Lee Marvin.


== Dyskografia ==


=== Albumy ===


=== Kompilacje ===
1983 Anthology of Tom Waits (Elektra)
1986 Asylum Years
1991 The Early Years, Volume One
1993 The Early Years, Volume Two
1998 Beautiful Maladies: The Island Years
2001 Used Songs 1973-1980


=== Jako producent ===
1999 Extremely Cool Chucka E. Weissa
2001 Wicked Grin Johna Hammonda


=== Współpraca i jako sideman ===
1991 Sailing the Seas of Cheese, Primus: Waits śpiewa w utworze Tommy the Cat
1993 Jesus Blood Never Failed Me Yet, Gavin Bryars: Waits występuje gościnnie jako wokalista
1999 Antipop, Primus: Waits śpiewa i gra na melotronie w utworach Intro i Coattails of a Dead Man
2000 Helium, Tin Hat Trio: Waits występuje gościnnie w utworze Helium Reprise
2001 It's A Wonderful Life, Sparklehorse: Waits śpiewa w utworze "Dog Door"
2004 The Ride Los Lobos: Waits śpiewa w utworze "Kitate"
2004 The Late Great Daniel Johnston różni artyści: Waits śpiewa utwór Johnstona "King Kong"
2008? Such Unlikely Covers – Elvis Costello z Tomem Waitsem wykonują wspólnie 04.10.1986 w Los Angeles I Forgot More Than You'll Ever Know


=== Tribute albumy ===
1995 Temptation, Holly Cole
1995 Step Right Up, różni artyści
2000 New Coat of Paint, różni artyści
2001 Wicked Grin, John Hammond
2003 Piosenki Toma Waitsa, Kazik Staszewski
2004 Step Right Up: The Songs of Tom Waits, różni artyści
2008 Anywhere I Lay My Head, Scarlett Johansson
2008 Female Tribute to Tom Waits, różni artyści


== Filmografia ==
1978 debiut filmowy jako 'Mumbles' w filmie Paradise Alley.
1982 ścieżka dźwiękowa do filmu Ten od serca (One from the Heart) Francisa Forda Coppoli. Nominacja do Oskara za najlepszy temat muzyczny.
1983
Buck Merrill w filmie Outsiderzy (The Outsiders).
Bennie w Rumble Fish.

1984
rola spetryfikowanego człowieka na karnawale w Chłopcu z marmuru (The Stone Boy).
Irving Stark w Cotton Club.

1986 główna rola Zacka w Poza prawem (Down by Law).
1987
Rudy The Kraut w Chwastach (Ironweed).
Al Silk w Candy Mountain.

1989
'Punch & Judy Man' w Niedźwiedź: Miejska bajka (Bearskin: An Urban Fairytale).
główna rola Kenny'ego w Strach ma wielkie oczy (Cold Feet).
głos DJ-a radiowego w Mystery Train
kompozytor muzyki do filmu Morze miłości (Sea of Love)

1990 rola w filmie Dwóch Jake'ów (The Two Jakes).
1991
Wolf w Zabawa w Boga (At Play in the Fields of the Lord).
żebrak – weteran wojenny w filmie Fisher King.
napisał temat do filmu Noc na Ziemi (z Kathleen Brennan).
Monte w Przyjaciele w Queens (Queens Logic).

1992
kompozytor (z Kathleen Brennan) piosenek do filmu Serce Ameryki (American Heart).
R.M. Renfield w Drakuli.

1993
pojawił się w rozmowie z Iggy Popem w Coffee and Cigarettes: Somewhere In America.
Earl Piggott w Na skróty (Short Cuts).

1996
dwa utwory ("The Fall of Troy" i "Walk Away" autorstwa Toma Waitsa i Kathleen Brennan) na ścieżce dźwiękowej do filmu Przed egzekucją (Dead Men Walking).
piosenka "Little Drop of Poison" (autorzy: Tom Waits i Kathleen Brennan) na w ścieżce dźwiękowej Koniec przemocy (The End of Violence).

1999 Superbohaterowie (Mystery Men) rola drugoplanowa
2004 kompozytor (z Kathleen Brennan) na ścieżce dżwiękowej do Shrek 2
2005 ksiądz-tułacz w filmie Domino
2005 utwór (" All The World is Green" autorstwa Toma Waitsa i Kathleen Brennan) na ścieżce dźwiękowej do filmu Życie ukryte w słowach (Vida secreta de las palabras, La)
2006 Kneller w filmie Tamten świat samobójców (Wristcutters: A Love Story)
2009 Mr. Nick (Szatan) w filmie Parnassus: Człowiek, który oszukał diabła (The Imaginarium of Doctor Parnassus)
2010 inżynier w filmie Księga ocalenia (The Book of Eli)
2012 Zachariah - seryjny morderca w filmie 7 psychopatów (7 Psychopaths)


== Trasy koncertowe ==
1973 Closing Time
1974-1975 The Heart Of Saturday Night
1975-1976 Small Change
1977 Foreign Affairs
1978-1979 Blue Valentine
1980-1982 Heartattack and Vine
1985 Rain Dogs
1987 Big Time
1999 Get Behind The Mule Tour
2004 Real Gone Tour
2008 Glitter and Doom Tour


== Przypisy ==


== Linki zewnętrzne ==
TomWaits.com – Oficjalna strona Toma Waitsa
IMDb – Informacje o Tomie Waitsie na portalu IMDb
Tom Waits w bazie Notable Names Database (ang.)
Tom Waits w bazie filmweb.plTLC – zespół muzyczny powstały w 1991 roku w Atlancie, grający muzykę z pogranicza R&B, hip-hopu i popu. W jego skład wchodziły dwie wokalistki: Tionne „T-Boz” Watkins, Rozonda „Chilli” Thomas oraz raperka Lisa „Left Eye” Lopes.
Zadebiutowały w 1992 roku albumem Oooooohhh... On the TLC Tip, który pozwolił im wspiąć się na szczyty list przebojów. Były jednym z pierwszych zespołów, który odważył mówić się o bezpiecznym seksie. W ramach promocji nosiły na szerokich, kolorowych ubraniach poprzyczepiane prezerwatywy. Lisa „Left Eye” Lopes znana była także z ogromnych czapek i kapeluszy.
W 1994 roku wydały kolejny album CrazySexyCool. Łącznie album sprzedano w nakładzie 23 milionów Płyta znalazła się na 377 miejscu w rankingu "500 najwspanialszych albumów wszech czasów" według magazynu Rolling Stone.
Po kilku burzliwych latach, w 1999 roku wydany został album Fan Mail, który również pozwolił wylansować kilka hitów m.in. „No Scrubs”, „Unpretty” oraz „Dear Lie”. Wkrótce artystki postanowiły zacząć kariery solowe, jednak udało im się jeszcze wydać ostatni, wspólny albym 3D (2002).
25 kwietnia 2002 roku Lisa „Left Eye” Lopes zginęła w wypadku samochodowym w Hondurasie.
Pomiędzy 1992 a 2003 rokiem, dziesięć singli TLC zadebiutowało w pierwszej dziesiątce list Billboard. Cztery z nich zdobyły pierwsze miejsca. Każdy ich studyjny album pokrył się multiplatyną. Łącznie zdobyły 4 nagrody Grammy. W 2008 roku magazyn Billboard uznał zespół za "jedno z najlepszych muzycznych trio". TLC sprzedały łącznie 65 milionów płyt i z tym wynikiem znajdują się na drugim miejscu w rankingu "najlepiej sprzedających się girlsbandów wszech czasów".  W 2012 uplasowały się na 12 miejscu w rankingu stacji Vh1 "100 najwspanialszych kobiet w muzyce", będąc jedynym girlsbandem, który pojawił się w rankingu. 


== Początki kariery ==
Między 1990 a 1991 rokiem, Crystal Jones poszukiwała dwóch dziewczyn do stworzenia grupy. Na miejsca zgłosiły się Lisa „Left Eye” Lopes oraz Tionne „T-Boz” Watkins. Jako 2ndNature pracowały nad nagraniami m.in. z Jermaine Duprim. W międzyczasie odkryła je Perri "Pebbles" Reid. Została ich menadżerką i zaproponowała zmianę nazwy na TLC - każda z dziewczyn miała swoją "literę": T dla Tionne, C dla Crystal i L dla Lisy. Perri "Pebbles" Reid zainicjowała spotkanie TLC ze swoim mężem L.A. Reidem oraz Babyfacem, którzy byli w tamtym czasie szefami wytwórni LaFace. Dziewczynom zaproponowano kontrakt, jednak Crystal Jones nie godziła się na niektóre warunki. Została odsunięta od grupy. Zastąpiono ją tancerką dla Damiana Dame'a - Rozondą „Chilli” Thomas. Każda z dziewczyn otrzymała swoją ksywkę: T-Boz, Left Eye oraz Chilli. Podpisany kontrakt sprawił, że TLC zaczęły pracować nad debiutanckim albumem Oooooohhh... On the TLC Tip z Dallas Austinem, Jermaine Duprim oraz Marleyem Marlem.


== 1991–94: Ooooooohhh... On the TLC Tip ==
Premiera album Oooooohhh... On the TLC Tip odbyła się 25 lutego 1992 roku. Piosenka zawarte na płycie były mieszanką funku, hip hopu i R&B. Przywoływały na myśl także new jack swing, spopularyzowany przez Teddy'ego Rileya w latach 80.. Album odniósł komercyjny sukces. W przeciągu roku pokrył się czterokrotną platyną.


== 2009-present: Powrót ==


== Dyskografia ==


== Przypisy ==Eldrick „Tiger” Woods (ur. 30 grudnia 1975 w Cypress) – amerykański golfista. Uznawany za jednego z najważniejszych przedstawicieli tej dyscypliny. Numer 1 na wszystkich listach rankingowych i najlepiej opłacany sportowiec na świecie z szacowanymi zarobkami 78 mln dolarów za rok 2012. 6 miejsce w rankingu magazynu Forbes najlepiej zarabiających sportowców w roku 2014  


== Kariera ==
Przygodę z golfem rozpoczął gdy jeszcze nie umiał chodzić. Zaczął grać w wieku 2 lat, w wieku 3 lat na 9 dołkach w Navy Golf Club w Cypress w Kalifornii uzyskał wynik 48, w wieku 8 lat zagrał 2 rundy z liczbą uderzeń odpowiednio 78 i 76 wygrywając mistrzostwa USA Juniorów w najmłodszej grupie wiekowej (9-10), mimo iż jako jedyny miał tylko 8 lat. W wieku 12 lat przeszedł pole z profesjonalnych tee z wynikiem 68 uderzeń. W wieku 20 lat jako jedyny człowiek w historii miał na koncie 3 zdobyte z rzędu tytuły mistrza amatorów USA. Już jako 29. latek stał się posiadaczem dziewięciu najważniejszych zawodowych tytułów mistrzowskich.
Otrzymał przydomek „Tiger” (tygrys) na cześć wietnamskiego przyjaciela jego ojca – Nguyen Phong. Ojciec Eldricka – Earl Woods – był żołnierzem w czasie wojny wietnamskiej i służył w formacji Zielonych Beretów. W Bangkoku w Tajlandii poznał swoją przyszłą żonę Kutildę.
Tiger jest niezwykle mieszanego pochodzenia – jego ojciec był pół krwi Afroamerykaninem, ćwierć Chińczykiem i ćwierć Indianinem. Jego matka jest pół Tajką, ćwierć Chinką i ćwierć Holenderką. To buddysta i wiarę tę przejął po matce, która pokazała mu, że wiara pomaga walczyć z upartością i niecierpliwością.
18 czerwca 2008, w dwa dni po wygraniu przez niego 14. turnieju wielkoszlemowego (US Open), Tiger Woods zaszokował cały świat swoim oświadczeniem, w którym poinformował, że musi zrezygnować z gry w golfa do końca roku 2008, gdyż musi poddać się operacji przedniego więzadła krzyżowego (ACL) w swojej lewej nodze, które uległo podwójnemu pęknięciu podczas US Open 2008, a które Tiger operował artroskopowo zaledwie 6 tygodni wcześniej i nie zdążył przeprowadzić całkowitej rehabilitacji. Lekarze Woodsa oceniali, że proces całkowitej rehabilitacji po kolejnej operacji potrwa od 6 do 8 miesięcy. Po 254 dniach przerwy Tiger Woods powrócił jednak bez powodzenia do zawodowego golfa w turnieju WGC Matchplay Championship gdzie mimo odległej pozycji jaką zajął, występ ten został uznany za jeden z najbardziej oczekiwanych powrotów w historii sportu. Pierwsze zwycięstwo po powrocie przyszło 29 marca 2009 podczas turnieju Arnold Palmer Invitational, gdzie Tiger jako obrońca tytułu analogicznie jak rok wcześniej w tym samym miejscu rozstrzygnął zawody na swoją korzyść na ostatnim 72 dołku.


== Prywatne życie ==
Tiger Woods ma 185 cm wzrostu i waży 84 kg. Był żonaty z Elin Nordegren, która pochodzi ze Szwecji i jest modelką. 18 czerwca 2007 roku urodziła się im córka – Sam Alexis. 8 lutego 2009 roku przyszedł na świat syn – Charlie Axel. Woodsowie mieszkali w Windermere koło Orlando na Florydzie. Po rozstaniu Tiger przeprowadził się do nowego domu w Jupiter na Florydzie i od 2013 roku spotyka się z wielokrotną mistrzynią świata w narciarstwie alpejskim Lindsey Vonn.
25 listopada 2009 roku tabloid The National Enquirer napisał, jakoby Woods miał romans z Rachel Uchitel – menedżerem nocnego klubu; sama zainteresowana zaprzeczyła tym pogłoskom. Sprawa zaczęła przyciągać uwagę mediów, kiedy dwa dni później Woods spowodował wypadek samochodowy. Wyszedł z domu około 2:30 nad ranem i wsiadł do swojego Cadillaca Escalade. Chwilę później samochód wpadł w żywopłot, zderzył się z hydrantem przeciwpożarowym i uderzył w drzewo na końcu ulicy. Woods odniósł niegroźne rany szarpane na twarzy. Odmówił rozmowy z policją i przez następne dwa dni spekulowano na temat owego wypadku, do czasu, gdy nie wydał oficjalnego oświadczenie na swojej stronie internetowej. Za wypadek obwinił samego siebie i napisał, że jest to sprawa prywatna. Pochwalił również swoją żonę Elin za to, że wyciągnęła go z samochodu. Ogłosił także, iż nie pojawi się już na żadnym turnieju do końca 2009 roku.
Zainteresowanie jego osobą wzrosło jeszcze bardziej, kiedy barmanka z San Diego Jaimee Grubbs publicznie oświadczyła w plotkarskim magazynie Us Weekly, że miała ponad dwuletni romans z Woodsem. W tym samym dniu Tiger wystosował przeprosiny, wyrażając żal za „naruszenie zaufania swojej rodziny”.
Po tym, jak dwanaście kobiet oświadczyło w różnych źródłach medialnych, że miały z nim romans, ciśnienie medialne znacznie wzrosło. 11 grudnia 2009 roku Woods przyznał się do niewierności i jeszcze raz przeprosił swoją rodzinę. To oświadczenie zaważyło również na przerwie w jego sportowej karierze. W kolejnym tygodniu, jedna z kobiet, przyznała się do posiadania nagich zdjęć Woodsa.
Na drugi dzień po oświadczeniu, niektóre firmy zerwały z nim umowy. Gillette zawiesiło z nim współpracę i stwierdziło, że nie będzie go zatrudniać do jakichkolwiek wystąpień publicznych. 13 grudnia 2009 roku, firma Accenture całkowicie zakończyła sponsorowanie Woodsa, oświadczając, iż golfista „nie może być już dłużej ich godnym przedstawicielem”.
15 grudnia 2009 roku dziennik The New York Times napisał, że kanadyjski lekarz, który wcześniej leczył Woodsa, był śledzony przez FBI w celu rzekomego dostarczania sportowcom ludzkiego hormonu wzrostu i narkotyków. Według tego samego artykułu, dr Galea odwiedził Woodsa w jego domu w Orlando przynajmniej cztery razy w lutym i marcu 2009 roku, aby sprawdzać, czy jego pacjent czuje się dobrze. Associated Press opisuje również, że dr Galea był także podejrzany przez Kanadyjską Królewską Policję Konną za „przemycanie, reklamowanie i sprzedawanie niedozwolonych leków”.


== Wygrane w najważniejszych turniejach ==
The Masters Tournament: 4 (1997, 2001, 2002, 2005)
US Open Golf: 3 (2000, 2002, 2008)
British Open Golf: 3 (2000, 2005, 2006)
PGA Championship: 4 (1999, 2000, 2006, 2007)
Był najmłodszym zawodnikiem, który wygrał turniej Masters (w 1997 (miał wtedy 21 lat i 3 miesiące). Wygrał cztery kolejne główne turnieje amerykańskie w latach 2000/01, tzw. „Tiger Slam” (nie był to „prawdziwy” Wielki Szlem, gdyż Woods nie odniósł zwycięstw w jednym roku kalendarzowym). Przed przejściem na zawodowstwo jako jedyny w historii wygrał trzykrotnie z rzędu mistrzostwa USA Juniorów, a także trzykrotnie z rzędu mistrzostwa USA Amatorów. Do tej pory jako profesjonalista Tiger wygrał łącznie 79 zawodów z cyklu PGA Tour, co czyni go drugim golfistą w historii pod względem liczby zwycięstw w tym cyklu rozgrywek.


== Przypisy ==


== Linki zewnętrzne ==
Oficjalna strona Tigera WoodsaTheodore Samuel Williams (ur. 30 sierpnia 1918, zm. 5 lipca 2002) – amerykański zawodowy baseballista i menadżer baseballu. Przez 21 lat w Major League Baseball grał jako środkowozapolowy w Boston Red Sox (1939–1942 i 1946–1960). Williams dwukrotnie wygrał American League zdobywając tytuł MVP, sześciokrotnie wygrał w klasyfikacji uderzeń i dwukrotnie zdobył Potrójną Koronę (w 1942 i 1947). Dziewiętnastokrotny gracz Meczu Gwiazd, dostał się do Galerii Sław Baseballu w 1966.
Wśród jego licznych przydomków były: "The Kid", "The Splendid Splinter", "Teddy Ballgame", "The Thumper", "Mr Red Sox", "Toothpick Ted" oraz, z powodu sprawności uderzeń, "The Greatest Hitter Who Ever Lived". Kariera Williamsa została dwukrotnie przerwana przez służbę wojskową, był pilotem United States Marine Corps. Zagorzały rybak, prowadził show telewizyjny o rybactwie, a jego nazwisko zostało w 1999 umieszczone w International Game Fish Association Hall of Fame.


== Życie prywatne ==
Ted Williams urodził się w San Diego jako Teddy Samuel Williams, nosząc imiona nadane po jego ojcu, Samuel Stuart Williams, oraz Teddy Roosevelt. Zmienił potem swoje imię na Theodore. Ojciec był żołnierzem, szeryfem i fotografem w Nowym Jorku, a matka May Venzor pochodziła z El Paso (Teksas), gdzie służyła w Armii Zbawienia.
Williams mieszkał w sąsiedztwie North Park w San Diego (4121 Utah Street), a podstaw baseballu nauczył go wuj Saul Venzor, były pół-profesjonalny gracz baseballu, który grał kiedyś przeciwko Babe Ruth, Lou Gehrig, i Joe Gordon.

W trakcie swojej kariery wielokrotnie podkreślał, że chce być znany jako "Największy uderzający, jaki kiedykolwiek żył" ("The greatest hitter who ever lived"). Williams mówił, że jego celem jest, aby ludzie wskazywali na niego i mówili: "Oto idzie Ted Williams, największy uderzający jaki kiedykolwiek żył" ("There goes Ted Williams, the greatest hitter who ever lived.").


== Styl gry ==
Williams pilnie studiował uderzanie. Używał lżejszego kija niż większość, ponieważ wtedy mógł uderzać szybciej. Biograf Leigh Montville wspomina, że Hillerich & Bradsby dali Williamsowi cztery kije o wadze 34 uncje i jeden ważący 33 1/2 uncji, i poprosili o rozpoznanie, który kij jest lżejszy, co udało mu się wykazać. W 1970 napisał książkę The Science of Hitting (Naukowe podejście do uderzania) (wydanie poprawione 1986), która nadal jest lekturą wielu graczy w baseball. Williams do późnej starości z entuzjazmem dyskutował o uderzaniu; rozmowa z Tonym Gwynnem została sfilmowana dla telewizji.
Williamsowi brakowało szybkości w stopach, toteż w ciągu 19-letniej kariery zaliczył tylko 24 skradzionych baz.


== Zakończenie kariery ==
Po raz ostatni w MLB zagrał 28 września 1960 w meczu przeciwko Baltimore Orioles na Fenway Park, a w swoim ostatnim podejściu do odbicia zdobył home runa. Po przejściu na emeryturę, Williams uczył uderzania nowego lewozapolowego Carla Yastrzemskiego. 18 listopada 1991 został uhonorowany Presidential Medal of Freedom przez prezydenta George'a Busha.
Ted Williams Tunnel w Bostonie (grudzień 1995), oraz Ted Williams Parkway (California State Route 56) w San Diego (1992) zostały nazwane jego nazwiskiem jeszcze za jego życia.


== Śmierć ==
Pod koniec życia Williams cierpiał na kardiomiopatie. W listopadzie 2000 został mu wstawiony rozrusznik serca, a w styczniu 2001 przeszedł operację na otwartym sercu. Po serii udarów mózgu i ostrej niewydolności serca, 5 lipca 2002, w wieku 83 lat, zmarł w Citrus Hills na Florydzie z powodu nagłego zatrzymania krążenia.
Pomimo, że w testamencie życzył sobie kremacji, a prochy miały być rozsypane na Florida Keys, jego dzieci John-Henry i Claudia postanowiły poddać go krioprezerwacji.

Najstarsza córka, Bobby-Jo Ferrell, założyła sprawę sądową w celu ustalenia woli swego ojca. Prawnik Johna-Henry'ego okazał wówczas nieformalny "pakt rodzinny" podpisany przez Teda, Johna-Henry'ego i córkę Teda Claudię, w którym uzgadniają, że będą oni wszyscy "poddani biostazie po śmierci" ("to be put into biostasis after we die") aby "móc być razem w przyszłości, nawet jeśli to zaledwie szansa" ("be able to be together in the future, even if it is only a chance."). Bobby-Jo i jej prawnik, Richard S. "Spike" Fitzpatrick (były adwokat Teda Williamsa), orzekł, że pakt rodzinny, napisany na poplamionej atramentem serwetce, był sfałszowany przez Johna-Henry'ego i/lub Claudię. Fitzpatrick i Ferrell uważali, że podpis nie został uzyskany legalnie. Analiza laboratoryjna wykazała, że podpis był prawdziwy. John-Henry powiedział, że jego ojciec wierzył w naukę i chciał spróbować krioniki, skoro dawała szansę na ponowne połączenie rodziny.
W książce Ted Williams: The Biography of an American Hero, autor Leigh Montville twierdzi, że ów rodzinny pakt krioniczny powstał jako autograf Teda Williamsa na pustej kartce papieru, wokół którego następnie napisano resztę umowy. Pakt był podpisany jako "Ted Williams", tak jak podpisywał się kiedy rozdawał autografy, natomiast, wg Montville'a, dokumenty zawsze podpisywał "Theodore Williams". Jednak Claudia złożyła przysięgę, że autograf jest autentyczny. Dwoje prywatnych opiekunów Teda, którzy czuwali przy nim przez 24 godziny na dobę i rzekomo byli obecni w czasie podpisywania paktu, przysięgli jednak, że Johna-Henry'ego ani Claudii nie było tam w czasie, kiedy pakt miał być podpisany.
Po nieoczekiwanej chorobie i śmierci Johna-Henry'ego na białaczkę 6 marca 2004, ciało Johna-Henry'ego zostało również przetransportowane do Alcor Life Extension Foundation, jako wypełnienie rodzinnego paktu.
Według książki "Frozen", autorstwa Larry'ego Johnsona (byłego pracownika Alcor), głowa Williamsa została uszkodzona przez pracownika Alcor. Pomimo, że Johnson nie był pracownikiem Alcor kiedy Ted został poddawany krioprezerwacji w 2002, twierdził, że był świadkiem nieprawidłowego obchodzenia się z zamrożoną głową w czasie jej przenoszenia do dewara, w którym przebywa obecnie (jednak wielu pracowników Alcor temu zaprzecza). Pozwany przez Alcor Larry Johnson, w czasie procesu sądowego ponad 300 razy powoływał się na Piątą Poprawkę do Konstytucji USA (pozwalającą odmówić składania wyjaśnień, które wykazałyby własną winę). W 2009 autor książki "Frozen" został nakazem sądu pozbawiony prawa do wypowiadania się na temat Alcor.
Stadion drużyny Tampa Bay Rays, Tropicana Field, urządziło muzeum Teda Williamsa (dawniej w Hernando na Florydzie).


== Przypisy ==


== Bibliografia ==
Linn, Ed. Hitter: The Life And Turmoils of Ted Williams. Harcourt Brace and Company, 1993. ISBN 0-15-600091-1.
Peter B. Mersky: U.S. Marine Corps Aviation: 1912 to the Present. Annapolis, Maryland: Nautical and Aviation Publishing Company of America, 1983. ISBN 0-933852-39-8.
Montville, Leigh. Ted Williams: The Biography of an American Hero. New York: Doubleday, 2004. ISBN 0-385-50748-8.
Neyer, Rob. Rob Neyer's Big Book of Baseball Blunders. Fireside, 2006. ISBN 0-7432-8491-7.
Nowlin, Bill. The Kid: Ted Williams in San Diego. Cambridge, Massachusetts: Rounder Books, 2005. ISBN 1-57940-094-9.
Nowlin, Bill and Jim Prime. Ted Williams: The Pursuit of Perfection. Sports Publishing, LLC, 2002. ISBN 1-58261-495-4.
McCormack, Shaun. Ted Williams. The Rosen Publishing Group, 2004. ISBN 0-8293-3789-6.
Mnookin, Seth. Feeding the Monster: How Money, Smarts, and Nerve Took a Team to the Top. Simon & Schuster Paperbacks, 2006. ISBN 0-7432-8681-2.
Reis, Ronald. Ted Williams. Infobase Publishing, 2008. ISBN 978-0-7910-9545-4.
Michael Seidel: Ted Williams: A Baseball Life. University of Nebraska Press, 2000. ISBN 0-8032-9280-5.
Williams, Ted, and John Underwood. My Turn at Bat: The Story of My Life. Fireside Classics, 1970, 1989. ISBN 0-671-63423-2.
SPORT magazine, kwiecień 1948.
George Bush Presidential Library & Museum
Baldasarro, Lawrence (ed.). The Ted Williams Reader. New York: Simon & Schuster, 1991. ISBN 0-671-73536-5.
Halberstam, David. The Teammates. New York: Hyperion, 2003. ISBN 1-4013-0057-X.
Updike, John. Hub Fans Bid Kid Adieu: John Updike on Ted Williams. New York: Library of America, 2010. ISBN 978-1-59853-071-1
Williams, Ted, and John Underwood. Ted Williams' Fishing the Big Three: Tarpon, Bonefish, Atlantic Salmon. New York: Simon & Schuster, 1982. ISBN 0-671-24400-0.
Williams, Ted, i David Pietrusza. Ted Williams: My Life in Pictures (wyd. też pt. Teddy Ballgame). Kingston, N.Y.: Total/Sports Illustrated, 2002. ISBN 1-930844-07-7.
Williams, Ted, and Jim Prime. Ted Williams' Hit List: The Best of the Best Ranks the Best of the Rest. Indianapolis: Masters Press, 1996. ISBN 1-57028-078-9.
Cramer, Richard Ben. What Do You Think Of Ted Williams Now? – A Remembrance. Simon & Schuster, 2002. ISBN 0-7432-4648-9.
Cramer, Richard Ben. What do you think of Ted Williams now?. Esquire, June 1986.


== Linki zewnętrzne ==
Statystyka kariery
Profil
Sylwetka
Baseball Library
Ted Williams: A life remembered – artykuł w Boston Globe
Ted Williams Tribute – artykuł w Sports Illustrated
Videos of Ted Williams Cryonics Debate
Ted Williams Museum
Photo of Ted Williams with Joe and Dom DiMaggio
Ted Williams: Hitter – slideshow by Life magazine
Ted Williams w bazie Find a Grave (ang.)
Ted Williams w bazie Internet Movie Database (IMDb) (ang.)Tammy Wynette (ur. 5 maja 1942, zm. 6 kwietnia 1998) – amerykańska piosenkarka i autorka utworów muzyki country. Nazywana "pierwszą damą muzyki country", jej największym przebojem była piosenka "Stand by Your Man". Nagrywała z wieloma artystami różnych stylów muzycznych, m.in. z Eltonem Johnem, Aaronem Nevillem, Smokey Robinsonem, Stingiem, grupą KLF.


== Problemy zdrowotne ==
Wynette cierpiała z powodu dolegliwości zdrowotnych, które rozpoczęły się w 1970 roku, zapoczątkowanych operacjami na woreczek żółciowy, nerkę i guzki w gardle. W 1994 omal nie umarła z powodu infekcji brzusznej. Była w śpiączce przez 6 dni. Dokuczało jej też rozwinięte zapalenie dróg żółciowych przez które była niejednokrotnie hospitalizowana od 1970, aż do śmierci w 1998. W ciągu życia przeszła 26 poważnych operacji. Mimo poważnego stanu zdrowia była w stanie prowadzić swą karierę i regularnie wyjeżdżać w trasy koncertowe.[potrzebne źródło] Zmarła podczas snu, 6 kwietnia 1998. Bezpośrednią przyczyną śmierci był skrzep krwi w płucu.Tracey Ullman (ur. 30 grudnia 1959 w Slough, Wielka Brytania) to amerykańska aktorka, piosenkarka, tancerka, scenarzystka i pisarka o brytyjsko-polskich korzeniach.
Karierę rozpoczynała w programach komediowych brytyjskiej telewizji. W połowie lat 80. wyemigrowała do USA, gdzie w latach 1987-1990 prowadziła swój własny program The Tracey Ullman Show, w którym po raz pierwszy zostały wyemitowane odcinki kreskówki The Simpsons. Pojawiła się także w wielu filmach i serialach.


== Filmografia ==
1980: Mackenzie (serial TV) – Lisa MacKenzie
1981: Three of a Kind (serial TV)
1981: Happy Since I Met You (TV) – Karen
1981: A Kick Up the Eighties (serial TV) – różne role
1984: Pozdrowienia dla Broad Street (Give My Regards to Broad Street) – Sandra
1985: Obfitość (Plenty) – Alice Park
1985: Girls On Top (serial TV) – Candice Valentine
1986: Jumpin’ Jack Flash – Fiona
1987: The Tracey Ullman Show – różne role
1989: I, Martin Short, Goes Hollywood (serial TV) – Tina Wise
1990: Kocham Cię na zabój (I Love You to Death) – Rosalie Boca
1992: Tracey Ullman: A Class Act (TV) – różne role
1993: Happily Ever After – Thunderella and Moonbeam (głos)
1993: Robin Hood: Faceci w rajtuzach (Robin Hood: Men in Tights) – Latrine
1993: Święci domowego ogniska (Household Saints) – Catherine Falconetti
1993: Tracey Takes on New York (TV) – różne role
1994: Potyczki z Jeannie (I’ll Do Anything) – Beth Hobbs
1994: Strzały na Broadwayu (Bullets Over Broadway) – Eden Brent
1994: Prêt-à-porter – Nina Scant
1995: Mała Lulu (serial TV) – Lulu (pierwsze odcinki)
1996: Tracey Takes On... – różne role
1997-2000: Ally McBeal – Dr Tracey Clark
2000: C-Scam
2000: Przerażenie (Panic) – Martha
2000: Drobne cwaniaczki (Small Time Crooks) – Frenchy
2001: Visible Panty Lines (serial TV)
2003: Tracey Ullman in the Trailer Tales (TV) – różne role
2004: Apetyt na seks (A Dirty Shame) – Sylvia Stickles
2004: The Cat That Looked at a King – Kot (głos)
2005: Tracey Ullman: Live and Exposed
2005: Gnijąca panna młoda (Corpse Bride) – Nell Van Dort/Hildegarde (głos)
2005: Kronk’s New Groove – Ms. Birdwell (głos)
2005: Once Upon a Mattress (2005) (TV) – Princess Winnifred
2006: Dawn French’s Girls Who Do Comedy (serial TV)
2007: Nigdy nie będę twoja (I Could Never Be Your Woman) – Matka Natura
2008: The Tale of Despereaux – Mig (głos)
2008: Tracey Ullman’s State of the Union (serial TV)


== Dyskografia ==
You Broke My Heart In 17 Places
You Caught Me Out


== Linki zewnętrzne ==
Tracey Ullman w bazie Internet Movie Database (IMDb) (ang.)
Tracey Ullman w bazie filmweb.pl
Tracey Ullman w bazie stopklatka.plThe Show Must Go On - utwór muzyczny brytyjskiego zespołu rockowego Pink Floyd. Pochodzi z wydanej w 1979 roku rock opery/albumu koncepcyjnego The Wall, i - jak większość utworów z tej płyty - napisany został przez ówczesnego lidera grupy, Rogera Watersa.


== Kompozycja ==
W zamierzeniu autora brzmienie tła muzycznego miało być podobne do osiąganego przez zespół Beach Boys - aby to osiągnąć przy produkcji zaangażowano Bruce'a Johnstona. Utwór jest także często mylony z piosenką grupy Queen - nie tylko ze względu na identyczny tytuł, ale też specyficzne wykonanie, opierające się na harmonizujących ze sobą wokalach. Utwór Pink Floyd jest jednak chronologicznie wcześniejszy; zespół Freddiego Mercury'ego wyda swoją piosenkę dopiero w 1991.
"The Show Must Go On" nie pojawia się ani na filmie Alana Parkera ani na późniejszym koncercie The Wall Live in Berlin, wystawianym przez Watersa na placu Poczdamskim.
Rozszerzona o dodatkowe intro wersja piosenki pojawiła się za to na koncertach promujących The Wall oraz dokumentującej je płycie Is There Anybody Out There? The Wall Live 1980-81.


== Fabuła ==
W warstwie tekstowej utwór stanowi pełen goryczy komentarz głównego bohatera płyty - gwiazdora rockowego imieniem Pink - na temat bezdusznych mechanizmów i kontroli, jaką nad jego zrujnowanym już doszczętnie życiem sprawuje przemysł fonograficzny. Biznes dba tylko o własne interesy, a artyści są dla wielkich wytwórni płytowych wartością o tyle, o ile robią co do nich należy i stanowią źródło należytego zysku. Ich przedstawiciele są nawet w stanie wyciągnąć półżywego muzyka z pokoju hotelowego i nafaszerować prochami ("Comfortably Numb"), po czym brutalnie wypchnąć go na estradę, aby zagrał zaplanowany na ten dzień koncert ("The Show Must Go On"). Tematyka piosenki jest więc podobna do wymowy płyty Wish You Were Here - obie zainspirowane zostały mechanizmami świata dobrze znanego muzykom rockowym, a w szczególności historią byłego członka zespołu, Syda Barretta (którego zdrowie psychiczne nie wytrzymało napięcia związanego z takim trybem życia). Co ciekawe, autor wyżej wspomnianych utworów, Roger Waters, był jedną z osób, które swego czasu wyciągały półprzytomnego lidera siłą na scenę, aby grał podczas szczególnie ważnych dla kariery Pink Floyd koncertów.
Według innej interpretacji tytułowe przedstawienie, które musi trwać bez względu na wszystko, może też być rozumiane jako życie, o które wciąż próbuje walczyć Pink. Zdaje sobie sprawę, do czego może go doprowadzić ciągłe pogrążanie się w marazmie absolutnej izolacji - więc ostatkiem sił, wspomagany psychotropami, porywa się na jeszcze jedną próbę wyrwania się z zaklętego kręgu otaczającego go muru; nie jest już jednak w stanie wykrzesać z siebie żadnych emocji poza nienawiścią i pogardą. Rozpoczyna się nazistowska fantasmagoria, opisywana kolejnymi trzema utworami ("In the Flesh", "Run Like Hell", "Waiting for the Worms"). Jest to ciekawa próba artystycznego pokazania, skąd tak naprawdę mogą się brać "robaki lęgnące się w umyśle" - ich źródłem jest według Rogera Watersa izolacja i wyobcowanie, brak związków emocjonalnych z otoczeniem.


== Wykonawcy ==
David Gilmour - wokale, gitary
Nick Mason - perkusja
Rick Wright - syntezator
Bob Ezrin - syntezator, instrumenty klawiszowe
Joe Chemay, Stan Farber, Jim Haas, Bruce Johnston, John Joyce, Toni Tennille - chórki


== Bibliografia ==
Nick Mason, 2005, Pink Floyd. Moje wspomnienia, Poznań, In Rock Music Press, ISBN 83-60157-02-2
Wiesław Weiss, 2006, O krowach, świniach, robakach oraz wszystkich utworach Pink Floyd, Poznań, In Rock Music Press, ISBN 83-60157-18-9


== Linki zewnętrzne ==
Analiza utworu (ang.)Tommy Tune (ur. 28 lutego 1939 w Wichita Falls) – amerykański aktor, tancerz, śpiewak, choreograf, reżyser i producent teatralny. Zdobywca 9 Nagród Tony i National Medal of Arts.


== Biografia ==


=== Wczesne lata ===
Urodził się w Teksasie. Jego rodzicami byli Jim Tune - pracujący na platformie wiertniczej, trener koński i restaurator oraz Eva Mae Clark (nazwisko zostało skrócone z „Tunesmith”). Uczęszczał do Lamar High School w Houston i metodystycznego Lon Morris College w Jacksonville (Teksas). Uczył się tańca pod kierunkiem Patsy Swayze w Houston. Uczył się również tańca pod kierunkiem Kit Andree w Boulder (Kolorado). Kontynuował naukę, zdobywając w 1962 tytuł licencjata na University of Texas at Austin i kontynuując studia magisterskie na Uniwersytecie w Houston. Następnie przeprowadził się do Nowego Jorku, aby rozpocząć karierę.


=== Kariera zawodowa ===
W 1965 zadebiutował jako wykonawca na Broadwayu w musicalu Baker Street. Po raz pierwszy zdobył uznanie za reżyserię i choreografię do musicalu The Best Little Whorehouse in Texas w 1978. Wyreżyserował i/lub stworzył choreografię dla 8 broadwayowskich musicali. Wyreżyserował nowy musical Turn of the Century, który miał premierę 19 września 2008 w Goodman Theatre w w Chicago i miał ostatnie przedstawienie 2 listopada 2008.
Tune wyreżyserował off-brodwayowskie musicale The Club i Cloud Nine. Odbywał tournee po Stanach Zjednoczonych z musicalem Busker Alley w latach 1994-1995 i z adaptacją sceniczną filmu Dr. Dolittle w 2006.
Jest jak do tej pory (2014) jedyną osobą która zdobyła Nagrodę Tony w tej samej kategorii (najlepsza choreografia i najlepsza reżyseria musicalu) w dwóch kolejnych latach (1990 i 1991) i pierwszą, która zdobyła tą nagrodę w czterech kategoriach. Łącznie zdobył 9 nagród Tony.


== Wybrana filmografia ==
seriale
1970: Nanny and the Professor jako Ernie Lewis
film
1969: Hello, Dolly! jako Ambrose Kemper
1971: Boy Friend jako Tommy
1977: Mini Bluette...fiore del mio giardino
we własnej osobie
2003: Broadway: The Golden Age, by the Legends Who Were There jako on sam
2008: Hollywood Singing and Dancing: A Musical Treasure jako on sam
2011: Carol Channing: Larger Than Life jako on sam


== Wyróżnienia ==
Został dziewięciokrotnie uhonorowany nagrodą Tony, a także posiada swoją gwiazdę na Hollywoodzkiej Alei Gwiazd.


== Przypisy ==


== Bibliografia ==
Tommy Tune w bazie filmweb.pl
Tommy Tune w bazie Internet Movie Database (IMDb) (ang.)Tomcio Paluch – fikcyjna postać z folkloru europejskiego, szczególnie z folkloru Wysp Brytyjskich, gdzie jest określana jako Tom Thumb. W Polsce niekiedy tłumaczy się jego przezwisko jako Paluszek.
W 1621 roku została opublikowana The History of Tom Thumb w języku angielskim. Tomcio jest nie większy niż kciuk ojca, a jego przygody obejmują połknięcie przez krowę, spotkania z olbrzymami i inne zdarzenia. Ostatecznie staje się w utworze ulubieńcem króla Artura. Istniały też wcześniejsze aluzje do tej postaci występujące w różnych publikacjach literackich XVI wieku wieku, takich The Discoverie of Witchcraft (1584) autorstwa Reginalda Scota, gdzie Tomcio jest wymieniany jako jedna z nadprzyrodzonych istot mających straszyć dzieci.
Henry Fielding poświęcił mu swoje sztuki Tom Thumb (1730) oraz Tragedy of Tragedies; or, The Life and Death of Tom Thumb (1731).
W XVIII wieku, kiedy zaczęto masowo publikować książki dla dzieci, legendy o Tomciu Paluchu często modyfikowano, tak by historia Tomcia Palucha nabrała charakter moralizujący.
Tomcio Paluch jest bohaterem baśni Paluszek (fr. Le petit Pouce) autorstwa Charles'a Perraulta wydanej w zbiorze Bajki Babci Gąski (Contes de ma Mère l'Oye) w 1697 roku.
Tomcio Paluch pojawia się także dwóch baśniach braci Grimm, z których obie zostały opublikowane w 1812 roku w zbiorze Baśni, w tomie pierwszym. Jedna nosi tytuł Paluszek (niem. Daumling), a druga Przygody Paluszka (Daumerlings Wanderschaft).


== Zobacz też ==
Erkenek – postać z tureckiego folkloru ludowego


== Bibliografia ==
Andrzej Z. Makowiecki, Słownik postaci literackich. Literatura powszechna, Świat Książki, Warszawa 2004, ISBN 83-7391-401-3
Wilhelm i Jakub Grimm, Baśnie, Nasza Księgarnia, Warszawa 1990, ISBN 83-10-09173-7Herbert Buckingham Khaury (ur. 12 kwietnia 1932, zm. 30 listopada 1996), znany także pod pseudonimem scenicznym Tiny Tim to amerykański piosenkarz grający także na gitarze ukulele, historyk muzyki amerykańskiej. Był najbardziej znany ze swojej interpretacji "Tiptoe Through the Tulips" śpiewanej charakterystycznym, wysokim falsetem.Tina Turner (właśc. Anna Mae Bullock, ur. 26 listopada 1939 w Nutbush, Tennessee) – urodzona w USA, posiadająca aktualnie obywatelstwo Szwajcarii wokalistka soulowa i rockowa, obdarzona charakterystycznym zachrypniętym, mocnym głosem, sceniczną charyzmą i energią. Uważana jest za "Królową Rock and Rolla”[potrzebne źródło]. Szacuje się, że Turner sprzedała dotąd ponad 200 milionów płyt na całym świecie.
Należy do grupy artystów, którzy zdefiniowali główny nurt rocka lat 80. XX w.


== Życiorys ==
Urodzona w Tennessee jako córka Afroamerykanina i Indianki, rozpoczęła typową dla afroamerykańskich muzyków karierę od śpiewania w chórach kościelnych muzyki gospel, która wprowadziła ją w świat rhythm and bluesa i soulu. Karierę profesjonalną rozpoczęła w chórkach towarzyszących popularnym pod koniec lat 50. grupom muzyki pop.


=== Współpraca z Ikiem Turnerem ===
Punktem zwrotnym w jej karierze był moment, gdy została dostrzeżona przez słynnego muzyka, lidera grupy Kings of Rhythm, Ike'a Turnera. Ich związek sceniczny zaowocował jednym z najbardziej znanych duetów rhythmandbluesowych "Ike & Tina Turner" oraz małżeństwem obojga artystów. Zespół był autorem takich wielkich przebojów jak I Idolize You, It's Gonna Work Out Fine, Poor Fool i Tra La La La La.
W grupie Ike and Tina Turner występowali:
Edward Burks – puzon
Warren Dawson – gitara basowa
Mackinley Johnson – trąbka
Soko Richardson – perkusja
Tina Turner – śpiew
Ike Turner – śpiew, gitara, instrumenty klawiszowe
Claude "Fiddler" Williams – skrzypce
Krótko występował z nimi także Jimi Hendrix.


=== Kariera solowa ===
Czarna legenda otaczająca Ike'a Turnera, jego ekstrawagancki tryb życia, uzależnienie od alkoholu i narkotyków, agresywne i brutalne zachowania (maltretował fizycznie żonę), doprowadziły do nagłośnionego przez media rozwodu w 1978. Rozwód i związane z nim problemy nie tylko zniszczył grupę, lecz także zachwiał znakomicie rozwijającą się karierą wokalistki. Przez następne osiem lat pozostała w cieniu nagrywając niezauważane płyty i śpiewając w klubach oraz kasynach typowy soulowy repertuar.
Jej powrót na listy przebojów nastąpił w 1984. Tina Turner porzuciła nie tylko swój muzyczny styl, lecz także skromny wizerunek sceniczny na rzecz wizerunku megagwiazdy i symbolu seksu. Lata pomiędzy 1984 a 1992 były dla niej pasmem wielkich sukcesów. W szczególności koncerty przyciągały miłośników jej muzyki. W tym okresie nagrała szereg wielkich przebojów, z których do najbardziej znanych należały: What's love got to do with it, Private Dancer (kompozycja Marka Knopflera), We Don't Need Another Hero (z filmu Mad Max pod Kopułą Gromu, w którym zagrała główną rolę obok Mela Gibsona), The Best, Typical Male, Steamy Windows, I Can't Stand the Rain i It Takes Two (duet z Rodem Stewartem).


=== Zapowiedzi końca kariery ===
W 1991 zespół "Ike & Tina Turner" został wprowadzony do Rock and Roll Hall of Fame. W tym samym roku Tina Turner została wprowadzona do St. Louis Walk of Fame. Tina zamierzała na tym zakończyć karierę.
W 1993 powstał film pt. Tina. Rola Tiny przypadła Angeli Bassett, rola Ike’a natomiast Laurence'owi Fishburne. Została wydana ścieżka dźwiękowa do filmu, który zawierał kilka nowych piosenek.
Niecały rok później Tina wyruszyła w trasę. Po zakończeniu trasy poproszono ją o wykonanie piosenki GoldenEye do filmu o Jamesie Bondzie o tym samym tytule. W 1996 Tina wydała album pt. Wildest Dreams i znów wyruszyła w trasę. Później zajęła się nagrywaniem płyty, która została wydana w grudniu 1999. Tina Turner ponownie zapowiedziała, że to jej ostatnia trasa i że nie będzie już koncertować. Ostatni oficjalny wielki koncert Tiny Turner jako podsumowanie ostatniej trasy koncertowej i wspaniałej kariery odbył się 15 sierpnia 2000 roku w Polsce na hipodromie w Sopocie, dla ponad 100 tys. fanów. (niektóre źródła podają 120 tys.) Był nagrywany, i emitowany na żywo przez Telewizję Polską. Miało to być zakończenie kariery piosenkarki, jednak później, około 2003 roku Phil Collins zaprosił ją do studia Disneya i razem nagrali piosenkę "Great Spirits" do filmu Mój brat niedźwiedź. W 2004 wydała album-składankę All the Best z 3 premierowymi nagraniami: Open Arms, Complicated Disaster, Something Special. Rok później do tego wydawnictwa dołączyło DVD All the Best - the Live Collection.
W 2008, podczas 50. gali rozdania nagród Grammy, Tina Turner zaśpiewała "What's love got to do with it" oraz "Better be good to me", a także wspólnie z Beyoncé "Proud Mary". W tym samym roku w Las Vegas nakręcony został specjalny odcinek programu "The Oprah Winfrey Show": "The Oprah Winfrey Show: Oprah, Cher and Tina in Vegas", podczas którego Tina ogłosiła, iż w październiku rusza w kolejne światowe tournée. W związku z nową trasą 30 września 2008 ukazała się nowa płyta "Tina!", zawierająca najbardziej znane utwory piosenkarki (w tym kilka wersji koncertowych) oraz dwa nowe utwory: "I'm Ready" oraz "It Would Be A Crime".


== Odznaczenia ==
Chevalier Orderu Sztuki i Literatury – Francja


== Dyskografia ==


=== Ike & Tina Turner ===
The Soul of Ike and Tina Turner (1960)
Festival of Live Performances (1962)
Dance With Ike & Tina Turner & Their Kings (1962)
Please Please Please (1963)
It's Gonna Work Out Fine (1963)
Don't Play Me Cheap (1963)
Dynamite (1963)
The Ike & Tina Turner Revue Live (1964)
Live! The Ike & Tina Turner (1965)
Ooh Poo Pah Doo (1965)
Ike & Tina Show 2 (1965)
River Deep – Mountain High (1966)
Ike & Tina Turner and the Raelettes (1966)
Outta Season Blue Thumb (1969)
Ike & Tina Turner in Person (live) (1969)
Get It Together (1969)
Fantastic (1969)
Her Man His Woman (1969)
The Hunter (1969)
On Stage (1970)
Workin' Together (1971)
Nuff Said (1971)
Something's Got a Hold on Me (1971)
What You Hear Is What You Get (live) (1971)
Feel Good (1972)
Let Me Touch Your Mind (1973)
Nutbush City Limits (United Artists) (1973)
The World of Ike and Tina Live (1973)
The Great Album (1974)
Strange Fruit (1974)
Sweet Rhode Island Red (1974)
The Gospel According to Ike and Tina (1974)
Sixteen Great Performances (1975)
Delilahs Power (1977)
Airwaves (1979)


=== Tina Turner ===
The Country of Tina Turner (1973)
Acid Queen (1975)
Rough Unite (1978)
Love Explosion (1979)
Private Dancer (1984)
Tina Live In Private Dancer Tour (1985)
Mad Max III - Beyond Thunderdome (1985)
Break Every Rule (1986)
Tina Live in Rio (1988)
Tina Live in Europe (1988)
Foreign Affair (1989)
Look Me in the Heart (1990)
Do You Want Some Action (1990)
What's Love Got to Do with It (1993)
Tina Live In What`s Love... tour (1994)
Wildest Dreams (1996)
Tina Live In Amsterdam (1996)
Good Hearted Woman (1998)
Twenty Four Seven (1999)
Tina Turner Celebrate (1999)
Tina On One Last Time Concert (2000)
All the Best (2004)
All the Best - The Live Collection (2005)
Tina! (wrzesień 2008)
Tina! The Platinum Collection (styczeń 2009)
Beyond (czerwiec 2009)
Tina Live - (wrzesień 2009)


== Trasy koncertowe ==
Wild Lady of Rock Tour (1978)
Nice 'n' Rough Tour (1982)
Private Dancer Tour (1985)
Break Every Rule Tour (1987/1988)
Foreign Affair Tour (1990)
What's Love? Tour (1993)
Wildest Dreams Tour (1996/1997)
Twenty Four Seven Tour (2000)
Tina: Live in Concert Tour (2008/2009)


== Przypisy ==


== Linki zewnętrzne ==
International Tina Turner Fan Club - WelcomeTiffani Thiessen (ur. 23 stycznia 1974 w Long Beach, Kalifornia) – amerykańska aktorka, reżyserka i modelka.
W roku 1987 wybrana Miss Junior America. Najbardziej znana z roli Valery Malone w serialu Beverly Hills 90210.
W 2003 roku była nominowana do Nagrody Młodych w kategorii najlepsza aktorka w serialu lub miniserialu (za rolę w serialu Gliniarze bez odznak). Od 2009 roku występuje w serialu Białe kołnierzyki.
9 lipca 2005 roku wyszła za mąż za aktora Brady'ego Smitha. Aktorka zapowiadała, że nie wystąpi w odświeżonej wersji serialu Beverly Hills 90210 ze względu na to, że myśli o macierzyństwie. 15 czerwca 2010 roku urodziła córkę, Harper Renn.


== Wybrana filmografia ==
Wirus zagłady jako Kayla Martin
Czas na Briana jako Natasha Drew
Dzień dobry, Miami jako Victoria Hill
Gliniarze bez odznak jako Wilhelmina 'Billie' Chambers
Koniec z Hollywood jako Sharon Bates
Oni, ona i pizzeria jako Marti
Zalotnik w akcji jako Honey DeLune
Piszcz, jeśli wiesz co zrobiłem w ostatni piątek trzynastego jako Hagitha Utslay
Ta przebrzydła miłość jako Rebecca Melini
Beverly Hills, 90210 jako Valerie Malone
Byle do dzwonka: ślub w Las Vegas jako Kelly Kapowski
Szalony zięć jako Tracy
Byle do dzwonka: Lata w college'u jako Kelly Kapowski
Szkoła urwisów – Hawajska przygoda jako Kelly Kapowski
Byle do dzwonka jako Kelly Kapowski
Zabójcza przyjaźń jako Jenny Monroe
Białe kołnierzyki jako Elizabeth Burke


== Bibliografia ==
Tiffani Thiessen w bazie Internet Movie Database (IMDb) (ang.)
Tiffani Thiessen w bazie filmweb.plTeresa Teng (ur. 29 stycznia 1953, zm. 8 maja 1995) (chin. trad. 鄧麗君, chin. upr. 邓丽君, pinyin Dèng Lìjūn) – gwiazda chińskiego popu, pochodziła z Tajwanu.
Przez 30 lat formowała gusta muzyczne nie tylko w chińskojęzycznej części Azji, ale również w pozostałych krajach azjatyckich, przede wszystkim w Japonii. Zarówno pieśni tradycyjne, jak i ballady pop śpiewane przez Teng weszły do kanonu piosenki chińskiej i są do dziś znane i lubiane przez słuchaczy w każdym wieku. Nagrała wiele przebojów, np. “Kiedy wrócisz?” (chin. upr.: 何日君再来; pinyin: Hé Rì Jūn Zài Lái). Oprócz nagrań mandaryńskich nagrywała piosenki po tajwańsku, kantońsku, japońsku, angielsku i w indonezyjskim bahasa.


== Biografia ==
Teresa Teng urodziła się w powiecie Yunlin (Zachodni Tajwan) w rodzinie Chińczyków pochodzących z prowincji Hebei. Uczęszczała do liceum żeńskiego Ginling w Tajpej. Jako dziecko Teresa wygrywała wiele konkursów dla dzieci – już wtedy dostrzeżono jej wielkie możliwości wokalne. Pierwszy duży sukces to otrzymana w 1964 roku nagroda za zaśpiewanie piosenki z filmu „The Love Eterne” (梁山伯与祝英台) – Visiting Yingtai. Śpiewając była w stanie pomóc finansowo rodzinie w trudnych dla Tajwanu latach ‘60. Za aprobatą ojca zrezygnowała ze szkoły by kontynuować karierę wokalną.
W 1968 r. stała się sławna za sprawą występu w popularnym programie muzycznym na Tajwanie i wydała kilka albumów w ciągu paru kolejnych lat. W 1973 r. podbiła rynek japoński, biorąc udział w japońskich zawodach śpiewaczych i stając w szranki z najbardziej popularnymi w owym roku artystami. Zdobyła wówczas nagrodę dla “Najlepiej śpiewającej nowej gwiazdy”.
W 1974 r. podbiła Japonię za sprawą piosenki “Lotnisko”. Pozostała tam aż do 1979 roku, gdy została deportowana za przekroczenie granicy na fałszywym indonezyjskim paszporcie. Ten podstęp został wymuszony przez zerwanie relacji między Tajwanem i Japonią. Już wtedy Teng śpiewała zarówno po mandaryńsku, jak po kantońsku, japońsku i angielsku, co stało się trampoliną do sukcesów nawet w Malezji i Indonezji, nie tylko na Tajwanie czy w Japonii. W 1983 r. wydała swój najlepiej przyjęty album Light Exquisite Feeling (淡淡幽情). Album ten objął piosenki stworzone do dawnej poezji chińskiej z epok Tang i Song. Teksty te zostały opatrzone muzyką, będącą miksturą współczesnej muzyki zachodniej z tradycyjną muzyką chińską. Jedną z najbardziej znanych piosenek z tego albumu jest "Obyśmy długo trwali” (但愿人长久). Wielu współczesnych artystów pokusiło się o śpiewanie tej piosenki; największą popularność zdobyła wersja hongkońskiej wokalistki Faye Wong.
Piosenki Teresy Teng nadal cieszą się wielką popularnością w całej Azji. W latach ’80 jej muzyka została okrzyknięta „burżujską” i zabroniono odtwarzania jej nagrań w Chinach kontynentalnych. Mimo to istniały plany koncertu na Placu Tian’anmen – została nawet osobiście zaproszona przez chińskie władze, jednakże nigdy nie udało jej się w Chinach wystąpić. W trakcie protestów na placu Tian’anmen w 1989 r. wystąpiła w Paryżu, dedykując swój występ studentom i głosząc swe poparcie dla nich i dla demokracji.
Śpiewała wiele piosenek japońskich – i własnych, i przeróbek przebojów japońskich z podłożonym chińskim tekstem.


== Śmierć i hołd ==
Wiele lat walczyła z astmą. Teresa zmarła w wyniku ostrego ataku astmy podczas wakacji w Tajlandii. Stało się to 8 maja 1995; miała wówczas 42 lata (43 według chińskiego sposobu liczenia). W jej pogrzebie wzięli udział: ówczesna głowa Republiki Chińskiej Lee Teng-hui, ówczesny burmistrz Tajpej Chen Shui-bian i wiele innych osobistości. Flaga Tajwanu została opuszczona o połowę.
Została pochowana w grobowcu na zboczu Góry Złotego Skarbu (金寶山; Jinbaoshan), na cmentarzu w pobliżu Jinshan, w dystrykcie Tajpej na Tajwanie 25°15′04″N 121°36′14″E. Znajduje się tam pomnik Teresy i słychać jej muzykę grającą w tle. Znajduje się tam również wielka klawiatura, na której można grać stąpając po klawiszach. Grobowiec jest często odwiedzany przez jej fanów, co stanowi ewenement w chińskiej kulturze, w której raczej unika się odwiedzania grobów. Również dom Teresy w Hongkongu (Carmel Street nr 18), zakupiony w 1986 roku, stał się miejscem pielgrzymek jej fanów niedługo po śmierci Teresy. Dom sprzedano aby sfinansować utworzenie muzeum w Szanghaju.
Aby uczcić 10. rocznicę śmierci artystki, Fundacja Kultury i Edukacji im. Teresy Teng rozpoczęła kampanię “poczuj Teresę Teng”. Jako dodatek do zorganizowanych koncertów pamiątkowych w Hongkongu i Tajpej, fani złożyli hołd w jej świątyni na cmentarzu Góry Złotego Skarbu. Oprócz tego zorganizowano w Chinach wystawę części jej garderoby, biżuterii i przedmiotów osobistych. W maju 2002 r., w gabinecie figur woskowych Madame Tussauds w Hongkongu znalazła się figura Teresy.


== Wpływ na kulturę popularną ==
Jej piosenki były tak popularne w chińskich barach karaoke, że obeszły nawet cenzurę obowiązującą na kontynencie. Mawiało się, że za dnia rządzi w Chinach Deng Xiaoping, ale w nocy władzę przejmuje Teresa Teng.
Jej piosenki śpiewało wielu innych artystów; duże uznanie zdobyło wykonanie Faye Wong. Wydała ona album Dekadenckie brzmienia Faye, który zawierał wyłącznie interpretacje piosenek Teresy. Dużym uznaniem cieszą się również interpretacje Timi Zhuo.
W hongkońskim filmie Petera Chana z 1996 Tian mi mi(甜蜜蜜) jednym z wątków pobocznych jest biografia Teresy Teng.
Jej piosenki wykorzystano w wielu filmach, np. Rush Hour 2. W 2007 roku japońska telewizja Asahi wyprodukowała film telewizyjny zatytułowany Teresa Teng Monogatari (テレサ・テン物語) dla uczczenia 13. rocznicy śmierci Teresy. W roli Teng wystąpiła aktorka Yoshino Kiura.


== Linki zewnętrzne ==
Teresa Teng Foundation 鄧麗君文教基金會 (ang. • chiń.)
Teresa Teng na musicbrainz.org (ang.)
Teresa Teng w IMDb (ang.)Tanya Tucker (ur. 10 października 1958 w Seminole w Teksasie) – amerykańska piosenkarka country, która wylansowała swój pierwszy przebój Delta Dawn (zajął m.in. 3. miejsce na U.S. Billboard Hot Country Singles) w 1972 roku w wieku zaledwie 13 lat. W 1973 otrzymał on nominację do Nagrody Grammy w kategorii Best Female Country Vocal Performance.
10 singli Tucker znalazło się na pierwszym miejscu listy przebojów muzyki country amerykańskiego magazynu muzycznego Billboard (na przestrzeni kilku dekad wiele razy zmieniano nazwę tej listy; od 30 kwietnia 2005 - Hot Country Songs). Taką samą pozycję zdobył jej album płytowy Here's Some Love z 1976, który wspiął się na szczyt listy Billboardu Top Country Albums.


== Wybrana dyskografia ==
październik 1972: Delta Dawn
kwiecień 1973: What's Your Mama's Name
styczeń 1976: Lovin' and Learnin'
wrzesień 1976: Here's Some Love
marzec 1986: Girls Like Me
lipiec 1987: Love Me Like You Used To
lipiec 1988: Strong Enough to Bend
kwiecień 1990: Tennessee Woman
lipiec 1991: What Do I Do with Me
październik 1992: Can't Run from Yourself
październik 1993: Soon
wrzesień 2002: Tanya
czerwiec 2009: My Turn


== Przypisy ==


== Linki zewnętrzne ==
Oficjalna strona internetowaAnthony John Soprano, Sr. – boss rodziny mafijnej DiMeo w serialu telewizyjnym Rodzina Soprano wyprodukowanym przez HBO. Postać tę gra James Gandolfini. Urodził się 22 sierpnia 1959 roku, jako syn Johna i Livii (z domu Pollio) Soprano.
Przez cały serial Tony Soprano stara się zaspokoić rosnące potrzeby swojej normalnej i biznesowej rodziny. Stosunki z żoną, Carmelą Soprano, są zmienne. Za to bardzo kocha swoje dzieci, Meadow Soprano i Anthony Jr. Namiętny pasjonat, inteligentny, zmaga się z prowadzeniem swojego domowego i biznesowego życia.
Tony często jest niewierny swojej żonie. Jego nocne wybryki i niewierność były przyczyną wielu konfliktów pomiędzy nim a Carmelą, prowadząc nawet do rocznej separacji. Niektóre z jego kochanek to pracownica salonu Mercedes-Benz Gloria Trillo oraz rosyjska tancerka Irina Peltsin. Ten hedonistyczny pościg gryzie się z jego interesami. Inne kobiety, z którymi spędził noc to: Svetlana Kirilenko, opiekunka wujka Juniora i kuzynka Iriny oraz Valentina la Paz. Ich związek zaczął się, gdy Valentina spotykała się z Ralphem Cifaretto. Zanim poślubił Carmelę, ale już się spotykali, przespał się z Charmaine Bucco.
Tony rządzi północnym New Jersey jako boss najpotężniejszej organizacji kryminalnej, cały czas dając zyski i utrzymując ja w tajemnicy. Tony jest tylko "bossem ulicznym" rodziny DiMeo, prowadząc ją kiedy główny boss, Corrado "Junior" Soprano, jest ograniczony aresztem domowym. Stosunki Tony'ego i Juniora były bardzo bliskie przez wiele lat, kiedy Junior stał się zastępczym ojcem dla Tony'ego, gdy jego ojciec, Giovanni "Johnny Boy" Soprano, zmarł. Jednakże ich relacje naprężały się wielokrotnie. Junior sterował też pozorną egzekucją Christophera Moltisanti, oraz zabił Brendana Filone, co strasznie zdenerwowało Tony'ego. Na dodatek, spiskował on także z matką Tony'ego, Livią, aby zabić Tony'ego, bez powodzenia.
Mimo rozgłosu nad prawdziwym zajęciem Tony'ego, on cały czas przedstawia się jako doradca w firmie, Barone Sanitation, zajmującej się wywozem nieczystości. W trakcie ostatnich dwóch sezonów Tony używał swojego "bratanka" (właściwie kuzyna jego żony), Christophera Moltisanti jako pośrednika między nim a swoją załogą, aby ograniczyć możliwość oskarżenia przez FBI.


== Przeszłość ==
Tony dorastał mieszkając z matką, ojcem i dwiema siostrami w New Jersey. Jego ojciec, Johnny Boy, był także związany z przestępczością zorganizowaną. W serialu wielokrotnie widzimy jak Tony w pamięci wraca do czasów, gdy był mały i opisuje zachowanie jego ojca. Młody Tony grany był przez kilku aktorów. Bobby Boriello grał Tony'ego w odcinku "Down Neck", w którym pokazano jak Tony przeżywa swój pierwszy atak, po tym jak widzi ojca obcinającego palec pracownikowi sklepu mięsnego. Tony wierzy, że jego ojciec bardziej kocha jego starszą siostrę niż jego. Wujek Tony'ego, Corrado "Junior" Soprano mieszkał niedaleko domu Tony'ego i pracował razem z jego ojcem. W innej scenie wspomnień Tony przywołuje stosunki jego ojca do Janice i odkrywa, że ojciec używa jej jako przykrywkę do spotkań z innymi członkami mafii na dziecinnym placu zabaw. Ówcześnie Tony uważał, że Janice jest pupilkiem jego ojca. Podczas terapii, kiedy został poproszony o przypomnienie sobie, jaki miłych wspomnień związanych z matką, Tony nie potrafił podać żadnego przykładu.
W liceum Tony chodził do klasy z Artiem Bucco i Davey Scatino, którzy są obecni w dalszej części serialu. Tony miał także bliskiego kuzyna, Tony'ego Blundetto, a dzieci z sąsiedztwa nazywały ich "Tony Wujek-Al" i "Tony Wujek-Johnny", od imion ich ojców. Jako nastolatek, dwaj Tony spędzali lata na farmie ich wujka Pata Blundetto. Pat był żołnierzem w rodzinie DiMeo. Czasami towarzyszył im ich młodszy kuzyn Christopher Moltisanti nad którym się znęcali. Tony B. został aresztowany za branie udziału w napadzie, kiedy byli jeszcze młodymi chłopakami. Tony miał mu towarzyszyć, ale nie przyszedł na umówione spotkanie z powodu niekontrolowanego ataku paniki, jednakże nigdy się do tego nie przyznał. Oficjalną wersją niepojawienia się, była opowieść o tym jak został napadnięty i pobity.
Tony był częścią nieoficjalnej młodej ekipy kryminalnej, w skład której wchodzili Silvio Dante, Ralph Cifaretto i Jackie Aprile Sr. Tony zyskał szacunek rodziny DiMeo, gdy napadł i obrabował grę w karty, którą prowadził Feech La Manna. W ataku towarzyszyli mu Silvio i Jackie. Od tego czasu był już na prostej drodze, aby zostać członkiem rodziny.
Jego ojciec miał nad nim pieczę aż do śmierci w 1986 z powodu rozedmy. Kiedy umarł, Junior stał się kapitanem ekipy Soprano i nadal pomagał Tony'emu. Tony pamięta jak będąc nowym członkiem musiał płacić rachunki za drogie obiady. Żołnierze z ekipy Johnny'ego, Big Pussy i Paulie "Walunts" Gualtieri przekazali swoją lojalność na Tony'ego, który stał się kapitanem dawnej ekipy jego ojca. Jego stary przyjaciel, Silvio Dante, przyłączył się do jego ekipy.
W 1995 roku, Tony był już szanowanym kapitanem w organizacji, kiedy boss rodziny, Eckley DiMeo został aresztowany i osadzony w więzieniu. Dobry przyjaciel Tony'ego i kapitan jednej z grup, Jackie Aprile Sr przejął rolę bossa w grudniu 1995.
Pod mądrymi rządami Jackie'go rodzina DiMeo żyła w pokoju i przynosiła zyski aż do 1998 roku. Kiedy na początku roku zdiagnozowano u Jackie'go Aprile raka, bardzo często musiał przebywać w szpitalu, i nie mógł w pełni wykonywać zadań należących do bossa. Wtedy Tony przejął na siebie większość z tych obowiązków. Na początku 1999 roku Jackie wydawał się być już zdrowy i wrócił na ulicę jako boss i rodzina radziła sobie aż do później jesieni, kiedy musiał wrócić do szpitala i zacząć chemioterapię. Wraz z rosnącą rolą Tony'ego w rodzinie wzrastało niezadowolenie, głównie ze strony Juniora, m.in. po "sknoceniu" plany Juniora, w którym planował zabicie Pussy'ego Malanga. Napięcie pomiędzy Tony i Juniorem rosło i osiągnęło najwyższy poziom kiedy zdrowie Jackie'go się pogorszyło.
Wraz ze śmiercią Jackiego w 1999, w rodzinie trwały konflikty, kto będzie teraz ją prowadzić. Wielu żołnierzy a nawet kapitanów przygotowywało się do wojny, ale sytuację uspokoił Tony, który rozwiązał konflikt mianując Juniora nowym bossem. Junior będzie myślał, że przejdzie po drodze pełnej chwały, ale to Tony będzie rządził rodziną zza kulis.
Dziadek Tony'ego, Corrado Soprano, był kamieniarzem który wyemigrował z Avellino we Włoszech w 1910 roku. Pomagał w budowie kościoła w dawnej dzielnicy, w której mieszkał Tony i często zabiera tam swoje dzieci, aby powiedzieć im i ich przeszłości. Tony także przypomina sobie, że gdy był 13 letnim chłopcem, ojciec pozwalał mu bawić się na jego terenie budowy, oraz jeździć ciężkimi maszynami.


== Jako ojciec ==
Tony ma dwoje dzieci - Meadow i A.J. Soprano. "Opiekuje" się także swoim domniemanym bratankiem, Christopherem Moltisanti, (rzeczywiście dalszym kuzynem) którego traktuje jak syna.
Tony często jest przedstawiany jako kochający ojciec. często uczęszcza ma mecze swoich dzieci, chce ich bezpieczeństwa, szczęścia i lepszej przyszłości. Ma nadzieje, że żadne z jego dzieci zdołają uchronić się przed życiem z organizacji kryminalnej.
Tony jest bardzo dumny ze swojej córki, Meadow, za to, że sama się realizuje. W pierwszym sezonie wzruszył się widząc jej występ w chórze. Często mówi ludziom o tym, że chce ona zostać pediatrą.
Jednakże czasami odpycha swoje dzieci od siebie przez zachowanie. Zawsze chciał odciąć ich od swojego życia kryminalnego, coś co Meadow poznała szybko, a potem A.J. dowiedział się od niej.
Nadopiekuńczość Tony'ego względem Meadow często prowadziły do sporów między nimi. Na przykład pierwszy chłopak w college był afroamerykańskim żydem (z pochodzenia) i rasizm Tony'ego doprowadził do próby odstraszenia go. Meadow zignorowała tą "lekcję" jej ojca i przestała się do niego odzywać aż do zgody, która nastąpiła na Święta Bożego Narodzenia w 2001 roku.
Następnym chłopakiem Meadow był Jackie Aprile Jr., syn dobrego przyjaciela Tony;ego (Jackie Aprile Sr.). Tony obiecał ojcu Jackie'go Jr., że będzie się starał nie pozwolić mu zejść na złą ścieżkę. Początkowo Tony miał nadzieję, że związek z Meadow pomoże Jackie'mu wyjść na ludzi. Jednakże, od czasu, gdy jego wujek Richie został wypuszczony z więzienia i zaczął wciągać młodego Jackie'go coraz bardziej w świat mafii. Tony uświadamia to sobie, gdy przyłapuje go w skubie ze striptizem i w kasynie. Ostrzega go, żeby lepiej nie wykorzystywał uczuć jego córki, przy czym konfiskuje mu broń. Tony poległ jako ojciec zastępczy dla Jackie'go, być może z powodu nadopiekuńczości względem Meadow i swojego egoizmu. Jackie zostaje ostatecznie zabity, za niezbyt mądrą kradzież. Tony nie wydał tego rozkazu osobiście, ale wpłynął na tego, który podejmował ta decyzję. Po utracie chłopaka Meadow zaczęła pić i popadła w depresję, mimo że zerwali ze sobą na krótko przed jego śmiercią.
Po śmierci Jackiego, Tony akceptuje wszystkich chłopaków Meadow, również jej narzeczonego Finna.
Tony często wyżywał się psychicznie na A.J.'u w przeszłości, ale nigdy nie użył przemocy względem niego.


== Terapia ==
Tony cierpi na ataki paniki co czasami prowadzi do utraty przytomności. Pierwszy pokazany atak paniki odbył się podczas grillowania mięsa na urodzinach jego syna. Tony traci przytomność i wywołuje małą eksplozję strącając butelkę z płynna rozpałką na grill. Zmusza go to do zgłoszenia się do lekarza, a zarazem ich sąsiada, Bruce Cusamano. Po wykonaniu badań kieruje on Tony'ego do dr Jennifer Melfi.
Tony zawsze podchodził z dystansem do informacji, ze jego ataki mają podłoże psychiczne. Często opuszczał terapię i nie przyjmował do wiadomości diagnozy o atakach paniki o których powiedzieli mu neurologowie. Tony otwiera się przy dr Melfi, która wyjaśnia mu zasad obowiązujące na terapii, o relacji lekarz-pacjent. Opowiada jej o stresie związanym z pracą. Wydaje mu się, że doszedł do końca jakiegoś okresu, ale nie wie jakiego. Jednocześnie nie opowiada jej o całej przemocy z jaką się z tyka w pracy. Opowiada jej także historię kaczek które mieszkały w jego basenie. Mówi też o swojej matce, Livii, która jest cały czas pesymistyczna i cyniczna. Pod koniec pierwszego sezonu Tony przyznaje, że czuję się przygnębiony, ale wybucha gdy dr Melfi naciska go, aby powiedział jej jeszcze coś na temat jego "związki" z kaczkami.
Kiedy całą rodziną odwiedzają Green Grove, dom spokojnej starości, w którym Tony stara się umieścić swoją matkę. Podczas oglądania za sprawą słów wypowiedzianych przez Livię Tony dostaje drugiego ataku.
Kiedy dr Melfi przepisuje mu prozac, lek antydepresyjny, mówi mu, że w obecnych czasach z rozwiniętą farmakologią nikt nie musi cierpieć powodu depresji. Tony nie przychodzi na następne spotkanie.
Podczas następnej sesji Tony nadal niepewnie podchodzi do swojej słabej psychiki. Tony'emu wydaje się, że tabletki, które dostał już działają, ale dr Melfi tłumaczy mu, że na efekt trzeba czekać jakieś 6 tygodni. Wyjaśnia, że to co działa to ich terapia i wspólne rozmowy. Tony opisuje sen w którym ptak kradnie mu penisa, dr Melfi przewiduje, że miłość Tony'ego do swojej rodziny została przeniesiona na kaczki, które mieszkały w jego basenie, co prowadzi go do łez, kiedy pomyśli jak łatwo je stracił. Wyjaśnia tym samym lęk Tony'ego przed utratą kogoś bliskiego.
W odcinku "46 Long" omawiają oni problemy z jego matką, oraz jej problemy w życiu w samotności. Tony przyznaje, że czuje się winny tego, że jego matka nie może mieszkać z rodziną. Dowiadujemy się, że jego siostry go zostawiły i tylko on musiał się opiekować matką. Ma trudności z przypomnieniem sobie jakiś pozytywnych doświadczeń z dzieciństwa. Widzimy także jak obwinia Carmelę, ze to, że jego matka nie mogła zamieszkać z nimi. Rozmawiają także o wypadku samochodowym jego matki, dr Melfi u, że depresja mogła mieć związek z tym wypadkiem. Tony źle to odebrał i staje się zły. Tony doznaję kolejnego ataku, gdy odwiedza jej domu, po tym jak wyprowadziła się do Green Grove. W późniejszych odcinkach dr Melfi naciska, aby Tony przyznał, że ma w sobie uczucie gniewu w stosunku do swojej matki, po czym ponownie Tony wybucha gniewem. Podczas sesji Tony porównuje się do klauna, kogoś wesołego na zewnątrz, ale smutnego w środku.
W "Denial, Anger, Acceptance" Tony dyskutuje z dr Melfi na temat Jackie'go Aprile i jego choroby (raka). Melfi stara się to użyć jako przykład negatywnego myślenia które występuje w czasie depresji. Tony ponownie wścieka się ponieważ uważa, że stara się oszukać go i manipulować jego myślami przez obrazki które ozdabiają jej gabinet. gdy stan Jackie'go pogarsza się, a Tony zostaje nazwany Frankensteinem za swoje kontakty zawodowe, Tony wraca na terapię aby przedyskutować te sprawy z Melfi, a ona pyta go czy czuję się jak potwór.
W "Down Neck" Tony opisuje atak paniki jaki miał w dzieciństwie. Widział on jego ojca i wujka jak obcinali palec miejscowemu rzeźnikowi. Następnie w domu gdy matka kroiła mięso na kolacje od tego właśnie rzeźnika, Tony zemdlał. Melfi odkrywa powiązanie pomiędzy mięsem a atakami paniki u Tonyego.
Znajomość Tony'ego i dr Melfi miała swoje wzloty i upadki, kiedy Tony zaczął czuł się komfortowo z dr Melfi jak z nikim innym, nawet własną żoną. Jednakże czasami wtrącanie się dr Melfi powoduje wybuch wściekłości u Tony'ego i staje się wtedy sarkastyczny i arogancji w stosunku do niej, co prowadzi do ciągłego napięcia między nimi.


== Rany ==
W premierowym odcinku szóstego sezonu Junior Soprano, myśląc, że Tony to "Little Pussy" Malanga strzela do niego, trafiając w brzuch. Tony'emu udaje się dodzwonić pod nr 911, ale traci przytomność i nie jest w stanie powiedzieć operatorowi co się stało.
Drugi odcinek szóstego sezonu pokazuje, że Tony jest w śpiączce. W drugim i trzecim odcinku widzimy Tony'ego we śnie, który przedstawia czyściec, lub inne zaświaty, gdzie jest witany przez swojego kuzyna, Tony;ego Blundetto. Także prawdopodobnym jest, że osoba cień stojąca w drzwiach jest jego matką, lub Glorią Trillo, które już nie żyją. Pod koniec trzeciego odcinka Tony budzi się, ze śpiączki a jego stan staje się stabilny.
W czwartym odcinku Tony może się już ruszać, a jego głos powoli się wzmacnia. Jego podejście do życia zmienia się diametralnie po tym jak był bliski śmierci. Nie opowiedział nikomu o swoich przeżyciach podczas śpiączki, jednakże w odcinku "Kaisha" mówi Philowi Leotardo (który leży w szpitalu po ataku serca), że kiedy był w śpiączce był w miejscu do którego nie chce wracać. Prowadzi także filozoficzne rozmowy z innym pacjentem, Johnem Schwinnem, przy którym wspomina, ze podczas śpiączki doświadczył czegoś czego nigdy nie chciał doświadczać i starał się tego unikać.


== Sny ==
Tony czasami miewa sny, w których widz uczestniczy. Odcinki w których pokazane są sceny snów to na przykład "Pax Soprana", "Isabella", "Everybody Hurts", "Calling All Cars" i "The Test Dream".
W pilotowym odcinku Tony opowiada dr Melfi o śnie w którym widzi śrubę w swoim pępku. Gdy ją odkręca, odpada mu penis. Starał się znaleźć mechanika aby ten mu pomógł go przykręcić, ale penisa z ręki porywa mu ptak.
W odcinku "Meadowlands" Tony ma sen w którym kilku ludzi których zna jest w gabinecie dr Melfi, co powoduje zmartwienie i zakłopotanie, co się stanie gdy ludzie się o tym dowiedzą. Sen kończy się konfrontacją z dr Melfi, po czym nagle okazuje się, że rozmawia on z własną matką, Livią.
W "Pax Soprana" Tony miewa kilka snów i fantazji na temat dr Melfi. Uświadamia sobie, ze jest w niej zakochany, ale zostaje odtrącony kiedy wyznaje jej to wszystko.
W "Isabella" Tony przechodząc załamanie po zniknięciu Big Pussy'ego zapoznaje się z młodą studentką dentystyki o imieniu Isabella która aktualnie mieszka u rodziny Cusamano, podczas gdy oni są na wakacjach. Po jakimś czasie odkrywa, że ona tak naprawdę nie istnieje, a jej wyobrażenie było tylko efektem przedawkowania litu, a Isabella reprezentuje matkę jakiej Tony nigdy nie miał.
W odcinku "Everybody Hurts" Tony śni o swojej byłej kochance, Glorii Trillo, krótko po tym jak dowiedział się, ze popełniła samobójstwo. Odwiedza on ją w jej pokoju, gdzie zastaje ja w czarnej sukience z czarnym szalikiem wokół szyi. Po chwili szal spada z jej szyi i Tony zauważa, że żyrandol jest prawie wyrwany z sufitu. Gloria nagle pojawia się przy stole i pyta Tony'ego czy woli zobaczyć co ma pod sukienką, albo pod szalikiem. Kiedy zdejmuje szalik Tony budzi się i idzie do łazienki po swoje lekarstwa.
W "Calling All Cars" Tony ma dwa sny w których występuje Ralph Ciferatto. W pierwszym jedzie autem prowadzonym przez Carmelę, siedząc na tylnym siedzeniu starego auta jego ojca. Widać gąsienicę na tyle głowy Ralpha. Pasażer siedzący obok Tony'ego zmienia się, raz jest to Gloria Trillo, a raz Svetlana Kirilenko. Gąsienica przeradza się w motyla. Dr Melfi tłumaczy mu potem, ze motyl symbolizuje zmianę Ralpha, oraz to, że Carmela będzie chciała rządzić w domu.
W drugim śnie Tony idzie za Ralphem do starego domu, do którego wchodzi Ralph. Puka do drzwi i postać płci żeńskiej pojawia się w cieniu; drzwi otwierają się powoli. Tony mówi, że przyszedł w sprawie pracy kamieniarza, ale nie mówi za dobrze po angielsku. Kiedy ma wejść do domu, budzi się.
W odcinku "The Test Dream" Tony dociera do czasu zabicia swojego kuzyna, Tony'ego Blundetto, a także zastanawia się nad wewnętrznymi demonami i innymi strasznymi rzeczami z dzieciństwa, jego stosunki z żona, jego niewierność, myśli o tych którzy zginęli z jego ręki, albo z jego rozkazu, o swoim losie oraz o swoich stosunkach z ojcem. Ponownie możemy go zobaczyć w starym aucie jego ojca z jego wieloma byłymi współpracownikami.


== Zobacz też ==
Rodzina Soprano


== Linki zewnętrzne ==
Profil Tony'ego Soprano na oficjalnej stronie serialuTony Shalhoub, właśc. Anthony Marcus Shalhoub (ur. 9 października 1953 w Green Bay) – amerykański aktor filmowy i teatralny pochodzenia libańskiego. Scenarzysta i producent filmowy.
Karierę aktorską rozpoczynał w teatrze w stanie Massachusetts. Po kilku latach przeniósł się do Nowego Jorku.
Znany z serialu Detektyw Monk, w którym gra główną rolę – cierpiącego na szereg fobii detektywa Adriana Monka oraz roli w serialu Skrzydła. Ponadto zagrał w kilkudziesięciu filmach, z których najbardziej znane to: Faceci w czerni (Men in Black, 1997), Paulie - gadający ptak (Paulie, 1998), Trzynaście duchów (Thirteen Ghosts, 2001), Faceci w czerni II (Men in Black II, 2002), Narzeczona dla geniusza (I.Q., 1994).


== Rodzina ==
Prywatnie Tony Shalhoub jest mężem aktorki Brooke Adams (ur. 1949), którą poślubił w 1992. Wychowuje dwie córki – adoptowaną Josie (ur. 1989) i biologiczną Sophie (ur. 1993).
Jego brat Michael także jest aktorem.


== Filmografia ==
Filmy:
2015: Siostra Jackie jako Dr Bernard Prince
2015 : The Adventures of Beatle Boyin jako Agent Biura ds. Złego Parkowania
2014 : Wojownicze Żółwie Ninja jako Splinter
od 2014 : We Are Men jako Frank Russo
2013 : Sztanga i cash jako Victor Kershaw
2013 : Movie 43 jako ojciec uprowadzonej dziewczyny
2012 : Blow Me jako on sam
2012 : Hemingway i Gellhorn jako Koltsov
2012 : Obiady piątkowe jako Gene Fisher
2011 : Pięć jako Mitch
2010 : Skąd wiesz? jako Psychiatra

2009 : Feed the Fish jako Szeryf Andersen
2008 : AmericanEast jako Sam
2007 : 1408 jako Sam Farrell
2006 : Palec jako Pan Roth
2005 : Nowy, lepszy świat jako Dr Trabulous
2004 : Ujęcie jako Tommy The Black
2004 : Królowa ringu jako Larocca
2003 : Mali agenci 3D: Trójwymiarowy odjazd jako Alexander Minion
2003 : Something More jako pan Avery
2002 : Mali agenci 2: Wyspa marzeń jako Alexander Minion
2002 : Co za życie jako Jack
2002 : Inna twarz jako Max
2002 : Faceci w czerni II jako Jack Jeebs
2001 : Impostor: Test na człowieczeństwo jako Nelson Gittes
2001 : Trzynaście duchów jako Artur
2001 : Mali agenci jako Alexander Minion
2001 : Człowiek, którego nie było jako Freddy Riedenschneider
1999 : Kosmiczna załoga jako Fred Kwan
1999 : Sezon mistrzów jako George Sitkowski
1999 : Kod porozumienia jako Phill
1998 : Stan oblężenia jako Frank Haddad
1998 : Adwokat jako Kevin Conway
1998 : Oszuści jako First Mate
1998 : Paulie - gadający ptak jako Mish
1998 : Barwy kampanii jako Eddie Reyes
1997 : Życie mniej zwyczajne jako Al
1997 : Gattaca - szok przyszłości jako German
1997 : Faceci w czerni jako Jack Jeebs
1996 : Wielkie Otwarcie jako Primo
1994 : Narzeczona dla geniusza jako Bob Walters
1993 : Rodzina Addamsów 2 jako Jorge
1993 : Szachowe dzieciństwo jako członek klubu szachowego
1992 : Miesiąc miodowy w Las Vegas jako Buddy Walker
1991 : Barton Fink jako Ben Geisler
1990 : Łatwy szmal jako Taksówkarz
1989 : Długoletni przyjaciele jako lekarz Paul
1989 : Dzień pierwszy jako Enrico Fermi
1988 : Dowodzenie w piekle jako Nahid
1986 : Zgaga jako pasażer samolotu
Seriale :
2013 : We Are Men jako Frank Russo
2011 : Zbyt wielcy, by upaść jako John Mack
2002–2009 : Detektyw Monk jako Adrian Monk
1999–2000 : Zakręcony jako Ian Stark
1997–2002 : Ally McBeal jako Albert Shepley (gościnnie)
1995–1996 : Almost Perfect jako Alex Thorpe
1993–2002 : Z Archiwum X jako Dr Chester Ray Banton (gościnnie)
1990-1997 : Skrzydła jako Antonio Scarpacci
1988-1990 : Monsters jako Mancini (gościnnie)
1985-1989 : McCall jako Terrorysta (gościnnie)
Dubbing :
2014: Wojownicze Żółwie Ninja jako Splinter
2011 : Auta 2 jako Luigi
2009 : Cars Race-O-Rama jako Luigi
2006 : Auta jako Luigi
1997 : Fallout jako Aradesh


== Nagrody ==
1997 - Amerykańskie Stowarzyszenie Krytyków Filmowych - najlepszy aktor drugoplanowy
2003 – Złoty Glob – najlepszy aktor w serialu komediowym
2003 – Emmy – najlepszy aktor w serialu komediowym
2005 - Amerykańska Gildia Aktorów Filmowych - najlepszy aktor w serialu komediowym
2005 – Emmy – najlepszy aktor w serialu komediowym
2006 – Emmy – najlepszy aktor w serialu komediowym


== Linki zewnętrzne ==
Tony Shalhoub w bazie stopklatka.pl
Tony Shalhoub w bazie Internet Movie Database (IMDb) (ang.)Tom Stoppard, właśc. Tomáš Straussler (ur. 3 lipca 1937 w Zlínie) – brytyjski dramaturg i scenarzysta czeskiego pochodzenia, zdobywca Oskara za najlepszy scenariusz oraz Nagrody Tony dla najlepszego dramaturga.


== Biografia ==
 Ta sekcja jest niekompletna. Jeśli możesz, rozbuduj ją.
Urodził się w czeskim Zlínie jako Tomáš Straussler. Dzieciństwo spędził w Singapurze i Indiach. Jego matka ponownie wyszła za mąż za brytyjskiego oficera nazwiskiem Stoppard i osiedliła się w Anglii.
W wieku 17 lat Tom Stoppard zaczął pracę jako dziennikarz "Western Daily Press" w Bristolu. Był dwukrotnie żonaty, ma czterech synów.
W 2000 został odznaczony brytyjskim Orderem Zasługi (Order of Merit).


== Twórczość ==
Za największy sukces dramatopisarski Stopparda uchodzi sztuka Rosenkrantz i Guildenstern nie żyją (1961). To rozbudowana historia drugoplanowych postaci z dramatu Szekspira Hamlet. Tytułowe postacie to starzy przyjaciele księcia duńskiego, którzy mają za zadanie dowieźć go do Anglii. Ukazane przez Stopparda przygody tej dwójki urastają do rozmiarów tragikomedii o tematyce egzystencjalnej. W 1990 roku Stoppard wyreżyserował film pod tym samym tytułem z Garym Oldmanem i Timem Rothem w rolach głównych. Debiut reżyserski Stopparda został uhonorowany Złotym Lwem na Weneckim Festiwalu Filmowym.
W 1984 według sztuki Stopparda Kwadratura koła, przedstawiającej wydarzenia w Polsce od czerwca 1980 do grudnia 1981, powstał film o tym samym tytule.


=== Dramaty ===
Rosenkrantz i Guildenstern nie żyją
Trawestacja
Prawdziwa rzecz
Arkadia


== Filmografia ==


=== Scenarzysta ===
1975 Romantyczna Angielka
1978 Desperacja
1979 Czynnik ludzki
1984 Kwadratura koła
1985 Brazil (nominacja do Oscara)
1987 Imperium Słońca
1990 Wydział Rosja (The Russia House)

Rosenkrantz i Guildenstern nie żyją

1991 Billy Bathgate
1998 Zakochany Szekspir (Oscar za najlepszy oryginalny scenariusz)
2001 Enigma


=== Reżyser ===
1990 Rosenkrantz i Guildenstern nie żyją


== Linki zewnętrzne ==
Tom Stoppard w bazie Internet Movie Database (IMDb) (ang.)
Tom Stoppard w bazie stopklatka.plABC Radio/Citadel Media – jeden z trzech największych amerykańskich operatorów sieci radiowej. Stacja rozpoczęła działalność w 1921 roku pod nazwą WJZ Network. W 1927 roku ówczesny właściciel firmy, korporacja Radio Corporation of America, zmieniła nazwę rozgłośni na NBC Blue Network. Po interwencji Federalnej Komisji Łączności stała się niezależnym przedsiębiorstwem, pod nazwą ABC Radio, które stało się własnością American Broadcasting Company. W 1996 roku Capital Cities/ABC (właściciel ABC Radio) została zakupiona przez The Walt Disney Company. Od 2005 roku należy do Citadel Broadcasting, a w 2009 roku ponownie zmieniono nazwę, tym razem na Citadel Media.


== Historia ==


=== WJZ Network ===
Citadel Media swoje początki posiada już w sieci WJZ Network utworzonej przez WJZ w Nowym Jorku, która dostarczała programy innych stacji na linii Western Union. Wtedy rozgłośnia była własnością Westinghouse.


=== NBC Blue Network ===
W 1927 roku WJZ i jego inne oddziały zostały wchłonięte przez National Broadcasting Company (NBC); później nazwa sieci WJZ została zmieniona na Blue Network podczas gdy WEAF (który wszedł w skład NBC w 1926) na Red Network. Wtedy właściciel marki NBC (Blue Network i Red Network), Radio Corporation of America został gigantem mediowym, kontrolując dwie z trzech największych stacji radiowych w USA (RCA nie kontrolowało stacji CBS Radio, które było własnością Westinghouse).
Od swojego utworzenia w 1934 roku amerykańska Federalna Komisja Łączności (FCC), która reguluje rynek mediowy w USA, studiowała monopolistyczne działania sieci radiowych i telewizyjnych korporacji RCA. FCC uznała, że dwie sieci NBC, dominują wśród liczby widzów i dochodów z reklam w amerykańskich mediach radiowych posiadając monopol mediowy. W 1939 roku FCC nakazała RCA do oddzielenia się od jednej z dwóch sieci. W przypadku zatwierdzenia decyzji FCC firma NBC miała w 1940 roku zostać podzielona na dwie spółki. Gdy RCA odwołała się od decyzji FCC, korporacja w sądzie przegrała sprawę. W maju 1943 po ostatecznej rozprawie w Sądzie Najwyższym USA, druga apelacja została ostatecznie oddalona.
Tego samego roku RCA sprzedała Blue Network (grupa nosiła wtedy nazwę Blue Network Company, Inc) za 8 mln USD firmie Life Savers (należącej do Mars Incorporated), której ówczesnym właścicielem był magnat Edward J. Noble. Do transakcji doszło w październiku 1943 roku.


=== ABC Radio Networks ===
Noble posiadał wiele innych mniejszych stacji radiowych na terenie USA. Chciał on również lepszej nazwy dla sieci „Blue”, dlatego w 1944 roku nabył pełne prawa do nazwy American Broadcasting Company od George’a B. Storera. Nowo powstała sieć ABC została oficjalnie utworzona 15 czerwca 1945 roku.
Od 1933 do 1968 na antenie później ABC Radio (wcześniej jako Blue Network) był program Don McNeill's Breakfast Club, jeden z pierwszych programów radiowych w USA, którego gospodarzem był Don McNeill. Inny wieloletni człowiek stacji to Paul Harvey, który był komentatorem ABC od 1951 aż do śmierci w 2009 roku.
W 1982 roku ABC Radio nabyło firmę Watermark Inc znaną z programów American Top 40 (AT40) Caseya Kasema i American Country Countdown (ACC) Boba Kingsleya. Po sześciu latach Kasem odszedł od ABC a jego miejsce w 1991 roku zajął Dick Bartley, który został gospodarzem spin-offu programu American Gold w miejsce AT40. Później jednak Kasem odzyskał posadę po regeneracji American Top 40 w 1998 r. i sprzedaży marki „AT40” (używanej do określenia programu) do AMFM Radio Networks (następnie wchłonięte do Premiere Radio Networks). Natomiast Kingsley odszedł od ABC dopiero w 2005 roku. Rok później jego miejsce zajął Kix Brooks. Wtedy też nazwę programu American Country Countdown ostatecznie zmieniono na „ACC”.
W 1980 roku ABC rozpoczęła nadawanie rozmowy radiowej, tzw. talk radio ABC Talk Radio (największy ówczesny konkurent ABC Radio, NBC Radio Network, w 1981 utworzyła NBC Talknet). Wśród jego najbardziej charakterystycznymi prowadzącymi byli Tom Snyder i Barry Farber. Wzrost popularności konserwatywnych politycznie rozmów na antenie, napędzany również przez program The Rush Limbaugh Show Rusha Limbaugha, doprowadziły do podupadania sieci. Po przejściu Snydera na emeryturę w 1992 r. ABC została wypełniona programami Leslie Marshall, która doprowadziła do zatrudniania młodych pracowników do roli spikerów (którzy cieplej wypowiadali się o lewicowej części polityków), choć większość głównych podmiotów należała do Rusha Limbaugha, który pozostał w ABC.
Stacja w następnych latach stawiając na rozmowy o finansach osiągnęła kryzys wśród liczby słuchaczy. Stało się to krótko po tym, gdy jeden z programów, Moneytalk Boba Brinkera, drastycznie stracił słuchalność, a widownia uciekała do konkurencji. Być może była to wina tego, że liczył już 25 lat, a choćby w stacji CBS Radio odnowiono kadrę pracowników.
W 1992 ABC Radio, zawiedziona częścią ekonomiczną swoich programów, zajęła się sektorem sportowym, rozpoczynając nadawanie Sportsradio ESPN we współpracy z gigantem wśród telewizji sportowych – ESPN. Pomimo że program nie był pierwszym sportowym programem „talk radio” w kraju, szybko zdobył wysoką publiczność stając się najbardziej popularnym programem tego typu. W późniejszym okresie wszedł w skład nowego kanału ESPN Radio, który obecnie należy do The Walt Disney Company.


==== Wejście w skład The Walt Disney Company ====
W 1996 roku firma The Walt Disney Company zakupiła grupę Capital Cities/ABC, właściciela ABC Radio i ABC Television za astronomiczną kwotę 12 mld USD. W tym samym roku kierownictwo Disneya zmieniło nazwę firmy na ABC Inc.
W 2001 roku ABC ponownie rozpoczęła rozwój programów z serii „talk radio”, tym razem z naciskiem na rozmowy polityczne. Wśród pierwszych spikerów amerykanie mogli usłyszeć na swojej odnowionej antenie Sama Donaldsona, byłego pracownika w siostrzanej telewizji ABC News, Seana Hannity’ego i Johna Batchelora z WABC oraz Larry’ego Eldera z KABC. Donaldson opuścił swój program po bardzo krótkim czasie. Inny pracownik, Mark Levin został przyjęty do radia w 2005 i ostatecznie zastąpił Eldera w 2007 roku. Z kolei Mark Davis z sieci WBAP pracował w ABC stosunkowo krótko, bo tylko w 2005 roku. Sean Hannity był najbardziej popularnym prezenterem radiowym programów „talk radio”, wypierając Laurę Schlessinger z tej dotychczasowej pozycji (szczególnie wśród widzów na wschodnim wybrzeżu USA) w ciągu kilku lat swojej pracy w ABC. Obecnie prowadzi programy również na kanale Premiere Radio Networks.


==== Sprzedaż do Citadel Broadcasting ====
W 2005 roku ABC Inc. zaczęła badać możliwość sprzedaży radiowego oddziału grupy. Do rozmów przystąpili Entercom Communications oraz Citadel Broadcasting Corporation korporacji Forstmann Little & Company, wieloletni konkurenci w dziedzinie rozrywki radiowej.
Nabywca miał wziąć w posiadanie 22 najlepsze stacje ABC Radio, a także tzw. sieci „talk radio” oraz stacje muzyczne. Firma Citadel Broadcasting została uznana jako najlepszy oferent, natomiast transakcja odbyła się w lutym 2006. Umowa nie obejmowała Radio Disney, ESPN Radio (w tym jego hiszpańskiego odpowiednika, ESPN Deportes) oraz pięć innych stacji ESPN, które były w posiadaniu The Walt Disney Company. Pomimo tego Citadel Broadcasting posiadała kilka powiązanych stacji z ESPN na małych i średnich rynkach w USA (najczęściej lokalne rozgłośnie), w tym WYOS w Binghamton (stan Nowy Jork), KTIK w Boise (stan Idaho) i KESP w Modesto (stan Kalifornia). Kanał telewizyjny ABC News (należący do ABC, Inc.) miał nadal współpracować i produkować wraz z ABC News Radio z dystrybucją firmy Citadel.
Pomimo zmiany właściciela tylu ważnych stacji, ich nabywca, Citadel, wciąż chciał posiadać pozostałe stacje Disneya (tj. ESPN Radio i ESPN Deportes) chcąc włączyć je w część Forstmann Little & Company. Co ciekawe Radio Disney nie była już tak pożądana przez Citadel Broadcasting. Jest to szczególnie ironiczne biorąc pod uwagę, że kanały radiowe Disneya nie zatrzymane przez Citadel, były prowadzone w ramach Disney-ABC Television Group, grupie która nie zawiera i nie obejmuje ESPN Radio, jak i Disney Radio.
Nabycie przez Citadel Broadcasting sieci ABC Radio zostało oficjalnie zakończone 12 czerwca 2007, natomiast nazwa „ABC Radio Networks” oraz logo zostało na licencji do 2 kwietnia 2009 w rękach Citadel.
Wkrótce po ogłoszeniu włączenia ABC do Citadel Broadcasting, sieć „FM” w firmie została reaktywowana. Obecnie na tych antenach co godzinę jest dwuminutowy dziennik, w formacie podobnym do sieci, gdy dawniej były one eksploatowane. Te serwisy noszą na antenie markę ABC News Now.
Z powodu problemów finansowych spowodowanych kryzysem finansowym na świecie, w marcu 2008 w ABC Radio pracę straciło setki pracowników. W efekcie grupowych zwolnień niektóre stacje ponownie przeniosły się na mniej kosztowną technologię 24-godzinnego formatu satelitarnego przekazu.


==== Współpraca z Comcast ====
30 października 2008 roku ABC Radio podpisało porozumienie z Comcast Corporation na rzecz rozwoju produktów i dystrybucji, które przyniosą popularne treści związane z marką E! Entertainment, Style Network i G4 do sieci naziemnych oddziałów radiowych Comacstu.


==== Współpraca z Radiolicious ====
Dnia 11 marca 2009 ABC Radio podpisało umowę sprzedaży oraz marketingu z firmą Radiolicious, która zapewniła stacjom radiowym ABC możliwość połączenia ich muzyki z reklamami i użytkownikami telefonów inteligentnych z funkcją smart.


=== Citadel Media ===
2 kwietnia 2009 roku szefowie Citadel Broadcasting zatwierdzili zmianę marki z ABC Radio na „Citadel Media”, co było podyktowane koniecznością nałożoną zarówno przez licencję (wyżej wymieniona) jak i marketingowym zabiegiem mającym na celu porządkowanie marek w firmie. Jednakże kanał „ABC News” pozostał niezmieniony, a lista formatu satelitarnego pozostała taka sama.


== Programy ==
Obecnie na stacji Citadel Media prowadzone są programy:


=== Citadel Media Radio Network ===
The Sean Hannity Show, we współpracy z Premiere Radio Networks (Sean Hannity)
The Mark Levin Show (Mark Levin)
Imus in the Morning (Don Imus)
Red Eye Radio (pn-pt Doug McIntyre; so-nd Marc Germain)
Moneytalk (Bob Brinker)
America's Most Wanted
Focus on the Family
Radio Perez (Perez Hilton)
The Huckabee Report (Mike Huckabee)
Doug Limerick News (Doug Limerick)
Program Larry Kudlow
Program Johna Batchelora


=== Citadel Media Music ===
Flashback/Flashback Pop Quiz
Kidd Kraddick in the Morning (Kidd Kraddick, Kellie Rasberry)
American Country Countdown (Kix Brooks)
The Rick Dees Weekly Top 40 (Rick Dees)
Programy Toma Kenta:
Ultimate Party
My 70s Show
Tom Kent

Program Donny’ego Osmonda


=== Citadel Media Multicultural ===
The Michael Baisden Show (Michael Baisden)
The Brian McKnight Show (Brian McKnight)
Conexión Thalía (Thalía)
Tu Vida es Mi Vida (Maria Marín)
Celebrating the Healthy Life (María Celeste Arrarás)
Daddy Yankee On Fuego (Daddy Yankee)


== Przypisy ==


== Linki zewnętrzne ==
CitadelMediaNetworks.com – oficjalna strona radiaIntrygant (The Informant!) - dramat filmowy produkcji amerykańskiej z 2009 roku w reżyserii Stevena Soderbergha. Powstał na podstawie powieści "The Informant" Kurta Eichenwalda.


== Fabuła ==
Agencja państwowa FBI otrzymuje zawiadomienie o nadużyciach dotyczących ustalania cen w ogromnej korporacji spożywczej Archer Daniels Midland (w skrócie ADM). W trakcie śledztwa okazuje się jednak, że informator (Matt Damon) ma we współpracy swój cel. Nie wzbudzając jakichkolwiek podejrzeń, zdefraudował miliony firmowych pieniędzy.


== Obsada ==
Matt Damon jako informator Mark Whitacre
Scott Bakula jako agent FBI Brian Shepard
Joel McHale jako agent FBI Robert Herndon
Melanie Lynskey jako Ginger Whitacre
Thomas F. Wilson jako Mark Cheviron
Tom Papa jako Mick Andreas
Rick Overton jako Terry Wilson
Patton Oswalt jako Ed Herbst
Scott Adsit jako Sid Hulse
Eddie Jemison jako Kirk Schmidt
Clancy Brown jako Aubrey Daniel
Arden Myrin jako Sarah Scott
Tom Smothers jako Dwayne Andreas
Richard Steven Horvitz jako Bob Zaiderman
Paul F. Tompkins jako agent FBI Anthony D’Angelo


== Przypisy ==


== Linki zewnętrzne ==
Intrygant w bazie Internet Movie Database (IMDb) (ang.)
Intrygant w bazie filmweb.plTom Selleck, właściwie Thomas William Selleck (ur. 29 stycznia 1945 roku w Detroit, w stanie Michigan) – amerykański aktor, producent oraz scenarzysta telewizyjny i filmowy.


== Życiorys ==
Jeden z trzech synów i czworga dzieci Rusina, pochodzącego z północno-wschodniej Słowacji Roberta D. Sellecka (zm. 2001) i szkockiej Amerykanki Marthy, ma dwóch braci - Roberta, Jr. (ur. 1944) i Daniela (ur. 1950) i siostrę Marthę. Kiedy miał cztery lata, jego rodzice przenieśli się do Sherman Oaks, dzielnicy Los Angeles, w stanie Kalifornia. W 1962 roku ukończył szkołę średnią Ulysses S. Grant High School w Van Nuys, w stanie Kalifornia, gdzie ujawnił swoje umiejętności gry w baseball i koszykówkę. Otrzymał stypendium koszykarskie z Uniwersytetu Południowej Kalifornii w Los Angeles, gdzie studiował administrację przedsiębiorstw. Podczas studiów dorabiał jako model i rozpoczął współpracę z telewizją, angażując się do reklam takich jak Pepsi-Cola, cygara Salem i Revlon.

Ukończył kurs aktorski w Talent School przy wytwórni filmowej 20th Century Fox i studiował aktorstwo w Beverly Hills Playhouse pod kierunkiem Miltona Katselasa. Odbył służbę w kalifornijskiej Gwardii Narodowej Stanów Zjednoczonych. W 1967 roku podpisał siedmioletni kontrakt z 20th Century Fox. Po gościnnym udziale w serialach: westernie CBS Lancer (1969) u boku Sama Elliotta jako kowboj w barze i NBC Świat orlicy (Bracken's World, 1969) z Natalie Wood, zadebiutował na dużym ekranie w komedii Myra Breckinridge (1970) u boku Mae West, Johna Hustona, Raquel Welch i Farrah Fawcett. Rok później zagrał niewielką rolę wydawcy w dramacie Siedem minut (The Seven Minutes, 1971). Pojawił się gościnnie w serialach: ABC FBI (The F.B.I., 1973), ABC Marcus Welby, lekarz medycyny (Marcus Welby, M.D., 1974, 1975), operze mydlanej CBS Żar młodości (The Young and the Restless, 1974–75), ABC Ulice San Francisco (The Streets of San Francisco, 1975), NBC Lucas Tanner (1975), ABC Aniołki Charliego (Charlie's Angels, 1976) i sitcomie ABC Taxi (1978).
Uznanie i sławę zdobył kreacją tropikalnego detektywa Thomasa Sullivana Magnum w serialu CBS Magnum, P.I. (1980–88), za którą został uhonorowany w 1984 roku nagrodą Emmy i w 1985 roku odebrał nagrodę Złotego Globu. W 1982 i 1983 roku odebrał nagrodę Złotego Jabłka. Zagrał jednego z trzech przybranych tatusiów w komedii romantycznej Trzech mężczyzn i dziecko (3 Men and a Baby, 1987) i jej sequelu Trzech mężczyzn i mała dama (3 Men and a Little Lady , 1990). Jednak za rolę szczęśliwego męża i ojca, którego życie zmienia się w koszmar, gdy wprowadzają się do niego rodzice w komedio-dramacie Szalona rodzinka (Folks!, 1992) był nominowany do antynagrody Złotej Maliny jako najgorszy aktor, a postać króla Ferdynanda w biograficzno-przygodowym filmie Kolumb odkrywca (Christopher Columbus: The Discovery, 1992) przyniosła mu Złotą Maliną dla najgorszego aktora drugoplanowego.
Za postać doktora Richarda Burke, przyjaciela Moniki Geller (Courteney Cox) w sitcomie NBC Przyjaciele (Friends, 1996-2000) otrzymał nominację do nagrody Emmy. Za rolę reportera telewizyjnego i otwarcie przyznającego się do swojej orientacji seksualnej geja w komedii Przodem do tyłu (In & Out, 1997) zdobył nominację do nagrody Blockbuster Entertainment oraz za najlepszy pocałunek z Kevinem Kline był nominowany do MTV Movie Award. W 2001 roku zadebiutował na scenie Broadwayu w sztuce Tysiąc klownów (A Thousand Clowns). W serialu ABC Orły z Bostonu (Boston Legal) (2006) wystąpił w roli Ivana Tiggsa.
Był żonaty z Jacquelyn Ray (od 15 maja 1971 do 1982). Spotykał się z aktorką Mimi Rogers, byłą żoną Toma Cruise. 7 sierpnia 1987 roku poślubił Jillie Mack, z którą ma córkę Hannah Margaret (ur. 1988). Jest ojczymem Kevina (ur. 1966).


== Ciekawostka ==
Początkowo to on, a nie Harrison Ford, miał zagrać Indianę Jonesa.


== Filmografia ==
Myra Breckinridge (1970) jako Stud
The Movie Murderer (1970) jako Mike Beaudine
Nazywają mnie pan Tibbs (The Movie Murderer, 1970) jako Mike Beaudine
Owen Marshall: Counselor at Law (1971-1974) jako Brinkley (gościnnie)
Siedem minut (The Seven Minutes, 1971) jako Phil Sanford
Sarge (1971) jako Kapitan Denning (gościnnie)
Daughters of Satan (1972) jako James Robertson
Ulice San Francisco (The Streets of San Francisco, 1972-1977) jako Jimmy Desco (gościnnie)
Shadow of Fear (1973) jako Mark Brolin
Terminal Island (1973) jako Doktor Milford
Żar młodości (The Young and the Restless, 1973) jako Jed Andrews (1974-1975)
Lucas Tanner (1974-1975) jako Bud Moore (gościnnie)
A Case of Rape (1974) jako Stan
The Rockford Files (1974-1980) jako Lance White (gościnnie)
Doctors' Hospital (gościnnie, 1975-1976)
Returning Home (1975) jako Fred Derry
Aniołki Charliego (Charlie's Angels, 1976-1981) jako Dr Alan Samuelson (gościnnie)
Most Wanted (1976) jako Tom Roybo
Bitwa o Midway (Midway, 1976) jako Doradca kapitana Cyrila Simarda
The Washington Affair (1977) jako Jim Hawley
Bunco (1977) jako Gordean
Śpiączka (Coma, 1978) jako Sean Murphy
Taxi (1978-1983) jako Mike Beldon (gościnnie)
Superdome (1978) jako McCauley
The Concrete Cowboys (1979) jako Will Eubanks
The Chinese Typewriter (1979) jako Tom Boston
Bracia Sackettowie (The Sacketts, 1979) jako Orrin Sackett
Magnum (Magnum, P.I., 1980-1988) jako Thomas Sullivan Magnum
Simon & Simon (1981-1988) jako Thomas Magnum (gościnnie)
Jeźdźcy cienia (The Shadow riders, 1982) jako Mac Traven
Wogan (1982) jako on sam (gościnnie)
Podniebna droga do Chin (High Road to China, 1983) jako Patrick O' Malley
Ucieczka (Runaway, 1984) jako Sierżant Jack R. Ramsay
Lassiter (1984) jako Nick Lassiter
Murder, She Wrote (1984-1996) jako Thomas Magnum (gościnnie)
Dolly (1987-1988) jako on sam (gościnnie)
Trzech mężczyzn i dziecko (3 Men and a Baby, 1987) jako Peter Mitchell
Niewinny człowiek (Innocent Man, An, 1989) jako Jimmie Rainwood
Jej alibi (Her Alibi, 1989) jako Phil Blackwood
Zagubiony w czasie (Quantum Leap, 1989-1993) jako Thomas Magnum (gościnnie)
Quigley na Antypodach (Quigley Down Under, 1990) jako Matthew Quigley/Roy Cobb
Trzech mężczyzn i mała dama (3 Men and a Little Lady, 1990) jako Peter Mitchell
Kolumb odkrywca (Christopher Columbus: The Discovery, 1992) jako król Ferdynand
Szalona rodzinka (Folks!, 1992) jako Jon Aldrich
Basebalista (Mr. Baseball, 1992) jako Jack Eliott
Przyjaciele (Friends, 1994-2004) jako Dr Richard Burke (gościnnie)
Red, White & Boots (1994) jako on sam (zdjęcia archiwalne)
Kwestia zaufania (Broken Trust, 1995) jako Judge Timothy Nash
Ruby Jean i Joe (Ruby Jean and Joe, 1996) jako Joe Wade
Open Season (1996) jako Rock Maninoff
Przodem do tyłu (In & Out, 1997) jako Peter Malloy
Strzały nad Saber River (Last Stand at Saber River, 1997) jako Paul Cable
The Closer (1998) jako Jack McLaren
List Miłosny (The Love Letter, 1999) jako George
Gorączka wyborcza (Running Mates, 2000) jako Gov. James Reynolds Pryce
Cena za życie (Crossfire Trail, 2001) jako Rafe Covington
Samotny kowboj (Monte Walsh, 2003) jako Monte
12 Mile Road (2003) jako Stephen Landis
Błędy odwracalne (Reversible Errors, 2004) jako Larry Starczek
Ike: Odliczanie do inwazji (Ike: Countdown to D-Day, 2004) jako Generał Dwight D. Eisenhower
Zimny jak głaz (Stone Cold, 2005) jako Jesse Stone
Jesse Stone: Śmierć w raju (Jesse Stone: Death in Paradise, 2006) jako Jesse Stone
Jesse Stone: Nocne przejście (Jesse Stone: Night Passage, 2006) jako Jesse Stone
Jesse Stone: Przemiana (2007) jako Chief Jesse Stone
Jesse Stone: Thin Ice (2008) jako Jesse Stone
Jesse Stone: No Remorse (2010) jako Jesse Stone
Jesse Stone: Innocents Lost (2011) jako Jesse Stone
Blue Bloods (2011) jako Komisarz Reagan
Jesse Stone: Benefit of the Doubt (2012) jako Jesse Stone


== Linki zewnętrzne ==
Tom Selleck w bazie Internet Movie Database (IMDb) (ang.)
Tom Selleck w bazie Internet Movie Database (IMDb) (ang.)
Tom Selleck w bazie Notable Names Database (ang.)
Tom Selleck w bazie filmweb.plGeorge Thomas Seaver (ur. 17 listopada 1944) – amerykański baseballista, który występował na pozycji miotacza przez 20 sezonów w Major League Baseball. Był członkiem mistrzowskiego zespołu z 1969, któremu nadano przydomek Miracle Mets.
Seaver studiował na University of Southern California, gdzie w latach 1965–1966 grał w drużynie uniwersyteckiej USC Trojans. W kwietniu 1966 podpisał kontrakt jako wolny agent z New York Mets, w którym zadebiutował 13 kwietnia 1967 w meczu przeciwko Pittsburgh Pirates. W tym samym sezonie wystąpił po raz pierwszy w All-Star Game, w którym zaliczył save'a i został pierwszym zawodnikiem w historii klubu, który otrzymał nagrodę NL Rookie of the Year Award.
W 1969 miał najwięcej zwycięstw w lidze (25, w 1975 i 1981 również zwyciężał w tej klasyfikacji) i zagrał w dwóch meczach World Series, w których Mets pokonali Baltimore Orioles 4–1. W tym samym roku po raz pierwszy otrzymał nagrodę Cy Young Award, zaś w głosowaniu na najbardziej wartościowego zawodnika w National League zajął 2. miejsce za Williem McCoveyem z San Francisco Giants. W sezonach 1970, 1971 oraz 1973 miał najlepszy wskaźnik ERA (odpowiednio 2,82, 1,76 oraz 2,08).
W czerwcu 1977 w ramach wymiany zawodników przeszedł do Cincinnati Reds. 16 czerwca 1978 w spotkaniu z St. Louis Cardinals rozegrał no-hittera. 18 kwietnia 1981 w meczu przeciwko St. Louis Cardinals zaliczył 3000. strikeout w karierze jako piąty zawodnik w historii Major League Baseball. W 1983 ponownie grał w New York Mets. W styczniu 1984 jako wolny agent podpisał kontrakt z Chicago White Sox. Będąc zawodnikiem tego zespołu 4 sierpnia 1985 w spotkaniu z New York Yankees na Yankee Stadium zaliczył 300. zwycięstwo. W czerwcu 1986 w ramach wymiany zawodników przeszedł do Boston Red Sox. Po raz ostatni zagrał 19 września 1986.
W 1992 został wybrany do Galerii Sław Baseballu. W All-Star Game 2013 roku wykonał honorowy pierwszy rzut do Davida Wrighta z New York Mets, który otrzymał najwięcej głosów spośród trzeciobazowych.


== Przypisy ==Tilda Swinton (ur. 5 listopada 1960 w Londynie) – brytyjska aktorka filmowa, występująca w filmach Dereka Jarmana, laureatka Oscara i nagrody BAFTA za rolę drugoplanową w filmie Michael Clayton.


== Biografia ==


=== Dzieciństwo i nauka ===
Wychowywała się w szkockiej rodzinie szlacheckiej pochodzącej od saskiego rodu Edulfingów z Bernicji - jej drzewo genealogiczne sięga 36 pokoleń wstecz do czasów Alfreda Wielkiego (886 r.), a według niektórych genealogów nawet początków VIII w. Dzieciństwo spędziła w zamku w Berwickshire, własności jej rodu od IX w. Ojciec Tildy, generał major sir John Swinton, jest kawalerem Orderu Imperium Brytyjskiego, komandorem Królewskiego Orderu Wiktorii i byłym dowódcą przybocznej straży królowej brytyjskiej. Matka Judith Balfour Killen pochodzi z Australii.
Gdy Tilda skończyła 10 lat, została wysłana do West Heath Girls’ School, elitarnej szkoły z internatem w Kent (gdzie jedną z jej szkolnych koleżanek była Diana Spencer), następnie do Fettes College w Edynburgu. Kilka lat później na Uniwersytecie w Cambridge studiowała na wydziale nauk społecznych i politycznych, a po pewnym czasie również filologię angielską. Dyplom z dwóch fakultetów: socjologii i literatury angielskiej uzyskała w 1983 r. Według zasad panujących w wysokich sferach, mimo dobrego wykształcenia, nie planowano dla niej innej kariery niż rola żony u boku arystokraty. Tilda okazała się jednak indywidualistką, która zbuntowała się przeciw własnym korzeniom i zdecydowała się wybrać własną drogę.
Nie mogłam pozwolić, by o moim losie zadecydowały tradycja i urodzenie. Pewnie gdybyśmy mieszkali w Europie Środkowej, nawet nie bylibyśmy w stanie odtworzyć historii rodu. Dałam sobie prawo, by być sobą.


=== Pierwsze role teatralne ===
Już w czasach studenckich występowała na deskach teatrów. Po studiach zaczęła grać w profesjonalnych teatrach: w Traverse Theatre w Edynburgu i w prestiżowym Royal Shakespeare Company. Zagrała m.in. rolę Mozarta w Mozarcie i Salierim według Puszkina. Jej kreację w Matce Courage i jej dzieciach Brechta po 20 latach krytyczka z dziennika „The Guardian” wspomina jako perwersyjną reklamę piękna. Członkostwo w tych renomowanych trupach aktorskich z czasem znudziło Tildę Swinton. Po latach wspominała grę w teatrze w tym czasie jako okres, w którym zrozumiała, czego na pewno nie chce robić.


=== Muza Dereka Jarmana ===
Po rezygnacji z teatru chciała zostać dziennikarką, ale w 1985 roku poznała Dereka Jarmana – artystę, geja i outsidera. Jarman był już znany w środowisku filmowym. Miał na koncie takie filmy jak Sebastian, będący opowieścią o homoerotycznym pożądaniu na religijno-historycznym tle, czy Jubileusz, anarchistyczny, naszpikowany scenami orgii obraz. W 1986 roku powstał Caravaggio – opowieści o sztuce, namiętności i moralności, w której Tilda Swinton wcieliła się w rolę Leny, kochanki tytułowego bohatera. Zarówno dla reżysera, jak i dla Tildy Swinton, był to debiut na dużym ekranie. W trakcie jego realizacji Jarman usłyszał diagnozę, że jest nosicielem wirusa HIV. Twórczość tego reżysera od tej daty krytycy oceniają najwyżej, a Tilda Swinton po Caravaggiu zagrała w siedmiu następnych filmach Jarmana. Jak sama mówiła, praca z nim była wówczas całym jej życiem. Była przede wszystkim aktorką Jarmana, mimo że sporadycznie grała u innych reżyserów.
W tym czasie ważne okazało się dla niej również spotkanie Sally Potter, u której zagrała w 1992 w filmie Orlando. Rolą tytułowego bohatera tego filmu Tilda Swinton weszła do pierwszej ligi współczesnych aktorek.
Tilda Swinton zagrała u Jarmana kolejno: rolę pielęgniarki w Wojennym requiem, spacerowicza w Ostatni z Anglików i Marii Magdaleny w Ogrodzie, Izabellę w ekranizacji dramatu Marlowe’a Edward II, za którą w 1992 dostała nagrodę dla najlepszej aktorki na Festiwalu Filmowym w Wenecji. W Wittgensteinie wcieliła się w rolę protektorki austriackiego filozofa. Do niej też należał jeden z głosów w filmie Blue – gorzkim, przejmująco szczerym filmie umierającego Dereka Jamana.
Nie, muza inspiruje, ale sama jest pasywna. Tymczasem praca z Derekiem była niekończącą się rozmową. Z tej wymiany zdań, z tych kłótni rodziły się jego filmy. Dzisiaj nikt tak nie pracuje. Zmienił się sposób finansowania filmów, sektor niezależny niemal zniknął. Po śmierci Dereka poczułam potworną pustkę.
W 1994 odszedł mistrz, mentor i przyjaciel Tildy Swinton. Ona sama wycofała się z działalności artystycznej na dwa lata.


=== Niezależne kino ===

Po sukcesie Orlanda do jej drzwi pukało wielu reżyserów, jednak nie pozwoliła sobie na proste dyskontowanie tej popularności, a dzięki przemyślanym wyborom ról wpisała się w panteon gwiazd kina niezależnego. Ta rozwaga i powściągliwość przyniosły jej podziw fanów i admirację, zarówno wśród reżyserów, jak i artystów.
Pracowała z Susan Streitfeld, Johnem Mayburym, Scottem McGehee, Spikiem Jonze’em, Lynn Hershman, Mikiem Millsem, Timem Rothem. Ceniła sobie atmosferę takiej pracy, artystyczną wolność i poszukiwania prawdziwej sztuki. Jeździła na festiwal Sundance i stała się częścią tego świata filmowego. Derek nauczył mnie, że liczy się nie tylko produkt, ale też proces tworzenia.
Od aktorstwa uciekała w inne dziedziny sztuki, wciąż robiąc to, na co ma ochotę. Stała m.in. twarzą duetu Victor i Rolf, holenderskich projektantów mody. Brała również udział w wideoinstalacjach i performance’ach, m.in. u Cornelii Parker, w 1997 w The Maybe zrealizowanym w galerii „Serpentine”, gdzie przez tydzień, na osiem godzin dawała się zamykać w przezroczystej klatce, zamieniając samą siebie w eksponat. W tym samym roku wzięła także udział w nagraniu wideoklipu grupy Orbital do utworu The Box. W 1998 dla telewizji BBC Two zrealizowała 9-minutowy film pt. Will We Wake.


=== Role w wielkich produkcjach ===
Po dwuletniej przerwie spowodowanej urodzeniem bliźniąt (Jeden z najbardziej osobistych projektów), aktorka powróciła do pracy w 1999 rolą w filmie Tima Rotha Strefa wojny. Nie dała się jednak zaszufladkować – z czasem przestała odrzucać propozycje od reżyserów głównego nurtu i zaczęła partnerować znanym hollywoodzkim gwiazdom. Po raz pierwszy stało się to w 2000 roku, gdy brytyjski reżyser Danny Boyle namówił ją na udział w filmie amerykańskim, ekranizacji powieści Alexa Garlanda Plaża. Pojawiła się wtedy w Niebiańskiej plaży u boku Leonarda DiCaprio. W Vanilla Sky grała z Penélope Cruz i Tomem Cruise, w Adaptacji z Nicolasem Cage’em, w Constantine u boku Keanu Reevesa. Dla szerokiej publiczności kinowej jej twarz stała się powszechnie rozpoznawalna po roli okrutnej i złej Jadis, Białej Czarownicy w filmowej baśni Opowieści z Narnii: Lew, czarownica i stara szafa (ponownie wystąpiła w tej roli w epizodzie w filmie Opowieści z Narnii: Książę Kaspian). W wysokobudżetowych produkcjach ciekawią ją role wybiegające poza sztampę „fabryki snów”, i tam, gdzie inni dostrzegają tylko biznes, Tilda Swinton stara się znajdować sztukę. Zachowuje przy tym krytyczny stosunek do Hollywood.
Drogę po „Oscara” utorowała jej rola w filmie Na samym dnie, którą w 2002 zdobyła wiele prestiżowych nagród. W 2008 otrzymała Oscara za drugoplanową rolę kobiecą w filmie Michael Clayton Tony’ego Gilroya. W filmie tym krytycy dostrzegli jej grę aktorską w roli Karen Crowder, bezwzględnej prawniczki wielkiej korporacji.
Karen to samuraj, którego cesarzem jest firma, żołnierz gotowy do wykonania każdego rozkazu. Jej garnitur jest równie dehumanizujący jak wojskowy mundur. Korporacyjny świat zamienia ludzi w perfekcyjne roboty, wypiera z osobowości. Rozmawiałam z wieloma pracownikami biurowymi, którzy byli przekonani, że straciliby pracę, gdyby włożyli nieodpowiednią koszulę albo skarpetki w złym kolorze. (...) W klasycznym filmie moja postać byłaby mężczyzną, ale w filmie Gilroya zajmująca wysokie stanowisko bohaterka jest jednak kobietą. I płeć zwraca na nią uwagę w korporacyjnej strukturze, w której najlepiej jest się nie wyróżniać. Musi być bezbłędna, pokonać „szklany sufit” i udowodnić, że zasługuje na duże pieniądze, które jej płacą. Przerażające.
Mimo upływu lat nie zapomniała o pracy i przyjaźni z Derekiem Jarmanem. W 2004 wzięła udział w filmie dokumentalnym Derek Jarman – życie jako sztuka, cztery lata później sama podjęła się produkcji filmu pt. Derek. W 2008 wraz z Keithem Collinsem, Simonem Fisherem Turnerem, Isaakiem Julienem i Jamesem Mackayem na Berlinale odebrała specjalną nagrodę Teddy. Fundacja tej nagrody przyznała ją za opiekę nad dorobkiem nieżyjącego od 14 lat reżysera.


=== Niezależny festiwal filmowy ===
W sierpniu 2008 aktorka zorganizowała niezależny festiwal filmowy „Ballerina Ballroom Cinema Of Dreams” w wynajętej sali balowej w Nairn. Na początku sierpnia 2009 odbyła się nieco zmieniona druga edycja tego festiwalu – tym razem pod nazwą „A Pilgrimage” – swoisty kinowy tabor wędrowny po północnej Szkocji.


== Styl i gra aktorska ==
Tildę Swinton nazywano muzą dwuznaczności, hermafrodytycznym talentem, a nawet ikoną brytyjskich gejów. Na takie opinie zapracowała sobie po równo urodą i androgyniczną posturą, jak i konsekwentnym wyborem skomplikowanych ról, często przekraczających ograniczenia jednej płci.
Dereka Jarmana pierwszego oczarowała jej nieoczywista uroda, wrażliwość na wątki homoerotyczne i umiejętność transgresji tego, co męskie i kobiece. Jego obrazoburcze i wyrafinowane filmy zamieniły rudowłosą dziewczynę w zjawiskową piękność, w elfa, który nie jest ani kobietą, ani mężczyzną. Zapewne to samo dostrzegła w aktorce Sally Potter, powierzając jej tytułową rolę Orlanda (1992) – chłopca, którego klątwa królowej skazała na wieczną młodość. Film prowadzi widza przez 400 lat jego życia i dziwnej przemiany w kobietę.
Pytania o tożsamość, o gender pojawiają również w innych jej kreacjach aktorskich. W Man to Man (1992) Johna Maybury’ego jest żoną, która czekając na powrót męża z wojny zaczyna się w niego przeistaczać. W Constantine (2005) Tilda jako archanioł Gabriel, ponownie nie jest ani kobietą, ani mężczyzną, lecz idealnym hermafrodytą.
 Ta sekcja jest niekompletna. Jeśli możesz, rozbuduj ją.


== Nagrody i nominacje ==
2012:
nominacja do nagrody Złoty Glob w kategorii najlepsza aktorka w dramacie za film Musimy porozmawiać o Kevinie
nominacja do nagrody BAFTA w kategorii najlepsza aktorka pierwszoplanowa za film Musimy porozmawiać o Kevinie
nominacja do nagrody Critics' Choice w kategorii najlepsza aktorka za film Musimy porozmawiać o Kevinie
nominacja do nagrody Europejskiej Nagrody Filmowej w kategorii dla najlepszej aktorki europejskiej za rolę w filmie Musimy porozmawiać o Kevinie
nominacja do nagrody międzynarodowej AACTA w kategorii dla najlepszej aktorki zagranicznej za rolę w filmie Musimy porozmawiać o Kevinie
nominacja do nagrody Gildii Aktorów Filmowych w kategorii najlepsza aktorka w roli głównej za film Musimy porozmawiać o Kevinie
nominacja do nagrody IFTA w kategorii najlepsza aktorka w roli głównej za film Musimy porozmawiać o Kevinie
nominacja do nagrody Gotham w kategorii najlepsza aktorka w roli głównej za film Kochankowie z Księżyca

2008:
nagroda Amerykańskiej Akademii Filmowej w kategorii najlepszej aktorki drugoplanowej za rolę w filmie Michael Clayton
nominacja do nagrody Złoty Glob w kategorii najlepszej aktorki drugoplanowej za rolę w filmie Michael Clayton
nagroda BAFTA w kategorii najlepszej aktorki drugoplanowej za rolę w filmie Michael Clayton
nagroda Kansas City Film Critics Circle w kategorii dla najlepszej aktorki drugoplanowej za rolę w filmie Michael Clayton
nagroda Teddy na Międzynarodowym Festiwalu Filmowym w Berlinie za opiekę nad dorobkiem Dereka Jarmana
nominacja do nagrody krytyków Broadcast Film Critics Association w kategorii dla najlepszej aktorki drugoplanowej za rolę w filmie Michael Clayton
nominacja do nagrody filmowej London Critics Circle w kategorii dla najlepszej brytyjskiej aktorki drugoplanowej roku 2007 za rolę w filmie Michael Clayton
nominacja do nagrody Online Film Critics Society w kategorii dla najlepszej aktorki drugoplanowej za rolę w filmie Michael Clayton
nominacja do nagrody Gildii Aktorów Filmowych w kategorii wybitnej kreacji dla aktorki drugoplanowej za rolę w filmie Michael Clayton

2007:
nominacja do nagrody Chicago Film Critics Association w kategorii dla najlepszej aktorki drugoplanowej za rolę w filmie Michael Clayton
nagroda Dallas-Fort Worth Film Critics Association w kategorii dla najlepszej aktorki drugoplanowej za rolę w filmie Michael Clayton
nominacja do nagrody Satelity w kategorii dla najlepszej aktorki dramatycznej za rolę w filmie Stephanie Daley

2006:
nominacja do nagrody Saturn w kategorii dla najlepszej aktorki za rolę w filmie Opowieści z Narnii
nominacja do nagrody filmowej London Critics Circle w kategorii dla najlepszej brytyjskiej aktorki drugoplanowej roku 2006 za rolę w filmie Opowieści z Narnii
nominacja do MTV Movie Awards w kategorii dla najlepszego czarnego charakteru za rolę w filmie Opowieści z Narnii

2005:
British Independent Film Awards (BIFA) – nagroda im. Richarda Harrisa
nagroda na Gijón International Film Festival dla najlepszej aktorki za rolę w filmie Thumbsucker

2004:
nagroda Szkockiej BAFTA w kategorii dla najlepszej aktorki w szkockim filmie za rolę w Młody Adam

2003:
nominacja do nagrody British Independent Film Awards w kategorii dla najlepszej aktorki za rolę w filmie Młody Adam
współnominacja do nagrody Phoenix Film Critics Society w kategorii dla najlepszej obsady aktorskiej za rolę w filmie Adaptacja
nominacja do nagrody Gildii Aktorów Filmowych w kategorii dla najlepszej obsady filmowej za role w filmie Adaptacja

2002:
nominacja do nagrody Złoty Glob w kategorii dla najlepszej aktorki w filmie dramatycznym za rolę w filmie Na samym dnie
nagroda Chicago Film Critics Association w kategorii dla najlepszej aktorki za rolę w filmie Na samym dnie
nagroda Las Vegas Film Critics Society (Sierra) w kategorii dla najlepszej aktorki za rolę w filmie Na samym dnie
nominacja do nagrody Chlotrudis w kategorii dla najlepszej aktorki za rolę w filmie Na samym dnie
nominacja do nagrody Independent Spirit Awards w kategorii dla najlepszej aktorki za rolę w filmie Na samym dnie
nominacja do nagrody Online Film Critics Society w kategorii dla najlepszej aktorki za rolę w filmie Na samym dnie
nominacja do nagrody Satelity w kategorii dla najlepszej gry aktorki dramatycznej za rolę w filmie Na samym dnie
nominacja do nagrody Phoenix Film Critics Society w kategorii dla najlepszej aktorki w głównej roli w filmie Na samym dnie

2001:
nagroda Boston Society of Film Critics w kategorii dla najlepszej aktorki za rolę w filmie Na samym dnie
nagroda Bremen Film
nominacja do nagrody Genie w kategorii dla najlepszej aktorki w głównej roli w filmie Possible Worlds

1993:
nominacja do Europejskiej Nagrody Filmowej w kategorii dla najlepszej aktorki za rolę w filmie Orlando
nagroda Golden Space Needle na Seattle International Film Festival w kategorii dla najlepszej aktorki za rolę w filmie Orlando

1992:
nagroda na Thessaloniki Film Festival w kategorii dla najlepszej aktorki za rolę w filmie Orlando

1991:
puchar Volpi na Festiwalu Filmowym w Wenecji w kategorii dla najlepszej aktorki za rolę w filmie Edward II

1988:
nagroda jury Międzynarodowego Festiwalu Filmowego w Berlinie

(Źródło: IMdB)
Tilda Swinton była też kilkukrotnie jurorem festiwali filmowych, m.in. w 1988 na Międzynarodowym Festiwalu Filmowym w Berlinie i w 2004 na Festiwalu Filmowym w Cannes.


== Życie prywatne ==
Tilda Swinton mieszka ze swoim partnerem, Sandro Koppem oraz swoimi dziećmi w zamku, w miejscowości Nairn w północnej Szkocji. John Byrne, ojciec bliźniaków Honora i Xaviera (ur. 1997), z którym Swinton rozstała się w 2003, mieszka w Edynburgu ze swoją partnerką Jeanine Davies.
Do roli w Opowieściach z Narnii namawiały ją własne dzieci. Mimo to aktorka odkryła ze zdumieniem, że 7-letnie bliźniaki, Honor i Xavier, nie zamierzają oglądać filmu, w którym zagrała złą czarownicę


== Filmografia ==
Filmy fabularne
2014: Grand Budapest Hotel jako madame D.
2013: Snowpiercer: Arka przyszłości (Snowpiercer) jako Mason
2013: Teoria wszystkiego (The Zero Theorem) jako Dr Shrink-Rom
2013: Tylko kochankowie przeżyją (Only Lovers Left Alive) jako Eva
2013: Śmierć jednorożca (Death for a Unicorn) jako narratorka
2012: Getting On jako Elke
2012: Kochankowie z Księżyca (Moonrise Kingdom) jako pracownik socjalny
2011: Genevieve Goes Boating jako narratorka
2011: Musimy porozmawiać o Kevinie (We Need to Talk About Kevin) jako Eva
2010: Opowieści z Narnii: Podróż Wędrowca do Świtu (The Chronicles of Narnia: The Voyage of the Dawn Treader) jako biała czarownica
2009: Jestem miłością (Io sono l’amore) jako Emma Recchi
2009: The Limits of Control jako blondynka
2008: Ciekawy przypadek Benjamina Buttona (The Curious Case of Benjamin Button) jako Elizabeth Abbott
2008: Tajne przez poufne (Burn After Reading) jako Katie Cox
2008: Opowieści z Narnii: Książę Kaspian (The Chronicles of Narnia: Prince Caspian) jako biała czarownica
2008: Julia jako Julia
2007: Michael Clayton jako Karen Crowder
2007: Człowiek z Londynu (The Man from London) jako Camélia
2007: Sleepwalkers jako wiolonczelistka
2007: Strange Culture jako Hope Kurtz
2007: Faceless (głos)
2006: Przypadek Stephanie Daley jako Lydie Crane
2005: Opowieści z Narnii. Lew, czarownica i stara szafa jako biała czarownica
2005: Broken Flowers jako Penny
2005: The Somme jako narratorka
2005: Rodzinka (Thumbsucker) jako Audrey Cobb
2005: Constantine jako archanioł Gabriel
2005: Absent Presence jako operator
2003: Młody Adam (Young Adam) jako Ella Gault
2003: Deklaracja (The Statement) jako Annemarie Livi
2002: Adaptacja (Adaptation.) jako Valerie
2002: Teknolust jako Rosetta Stone / Ruby / Marinne / Olive
2001: Vanilla Sky jako Rebecca Dearborn
2001: Na samym dnie (The Deep End) jako Margaret Hall
2000: Possible Worlds jako Joyce
2000: Niebiańska plaża (The Beach) jako Sal
1999: Strefa wojny (The War Zone) jako mama
1998: Szkic do portretu Francisa Bacona (Love Is the Devil: Study for a Portrait of Francis Bacon) jako Muriel Belcher
1997: Conceiving Ada jako Ada Augusta Byron King
1996: Kobiece perwersje (Female Perversions) jako Evelyn Eve / Evie Stephens
1994: Remembrance of Things Fast: True Stories Visual Lies
1993: Wittgenstein jako lady Ottoline Morrell
1993: Das offene Universum jako Carla
1993: Blue jako głos
1992: Orlando jako Orlando
1992: Man to Man jako Ella / Max Gericke
1991: The Party: Nature Morte jako Queenie
1991: Edward II jako królowa Izabella
1990: Ogród (The Garden) jako Madonna
1989: Play Me Something jako fryzjerka
1989: Wojenne requiem (War Requiem) jako pielęgniarka
1988: Das andere Ende der Welt
1988: Inspiracja (L’ispirazione)
1988: Degrees of Blindness
1988: The Last of England
1987: Friendship’s Death jako friendship
1987: Aria jako młoda dziewczyna
1986: Egomania – Insel ohne Hoffnung jako Sally
1986: Caravaggio jako Lena
Seriale telewizyjne
1992: Shakespeare: The Animated Tales jako Ophelia (głos)
1992: Screenplay jako Ella / Max Gericke
1990: Your Cheatin’ Heart jako Cissie Crouch
1986: Zastrozzi: A Romance jako Julia
Producent
2009: Jestem miłością (Io sono l’amore)
Producent wykonawczy
2011: We Need to Talk About Kevin
2008: Derek
2006: Stephanie Daley
Scenarzysta
2008 Derek


== Przypisy ==


== Linki zewnętrzne ==
Tilda Swinton w bazie Internet Movie Database (IMDb) (ang.)
Tilda Swinton w bazie filmweb.pl
Tilda Swinton w bazie Notable Names Database (ang.)
Wywiady z Tildą Swinton: dla miesięcznika „Gala” (pol.) i „Slant Magazine” (ang.)
Strony fan-klubów: TildaSwinton.net (ang.) i The Tilda Encounter (ang.)
Tilda Swinton w bazie stopklatka.plThomas Sowell (ur. 30 czerwca 1930) – profesor ekonomii w Instytucie Hoovera na Uniwersytecie Stanforda w Kalifornii. Prócz działalności naukowej i badawczej, które zaowocowały licznymi publikacjami książkowymi, Sowell zajmuje się publicystyką na łamach prasy. Swoje poglądy określa jako najbliższe libertarianizmowi, chociaż - jak sam twierdzi - "mógłby nie zgodzić się z ruchem libertariańskim w wielu sprawach.


== Życiorys ==
Thomas Sowell urodził się w Karolinie Północnej, gdzie, jak wzmiankował w swojej biografii Personalna Odyseja, jego kontakt z białymi ludźmi był tak ograniczony, że sam nie wierzył, iż kolor "żółty" był możliwym kolorem włosów dla człowieka. Wraz z rodzeństwem przeniósł się do Harlemu, dzielnicy Nowego Jorku, pod opieką siostry matki (sam wierzył, że ona była jego matką, a ojciec zmarł przed jego narodzeniem). Porzucił szkołę średnią i rozpoczął samodzielne życie w wieku 17 lat z powodu rodzinnych kłopotów finansowych i pogarszającego się poziomu życia w domu. Później służył w Marynarce Wojennej USA.
Po wyjściu z wojska Sowell znalazł pracę w Waszyngtonie i, pomimo braku ukończenia szkoły średniej, podjął wieczorowe studia w Uniwersytecie Howarda. Doskonałe wyniki egzaminów College Board oraz opinie od dwu profesorów z Uniwersytetu Howarda umożliwiły mu przyjęcie do Uniwersytetu Harvarda, który w 1958 ukończył z wyróżnieniem magna cum laude, uzyskując tytuł Bachelor of Arts in Economics. W kolejnym roku otrzymał tytuł Master of Arts in Economics na Uniwersytecie Columbia a w 1968 doktora ekonomii na Uniwersytecie w Chicago. Początkowo wybrał Uniwersytet Columbia, ponieważ chciał studiować u George'a Stiglera. Po przyjeździe do Columbia dowiedział się, że Stigler przeniósł się do Chicago. Sowell podążył w ślad za nim.
Sowell wykładał w prominentnych uniwersytetach amerykańskich takich jak Howard University, Cornell University, Brandeis University oraz UCLA. Od 1980 piastuje stanowisko Senior Fellow w Instytucie Hoovera Uniwersytetu Stanford.


== Wybrane publikacje ==
Ekonomia stosowana (2003, wydanie polskie 2005)
Ekonomia dla każdego (2000, wydanie polskie 2003)
Amerykańskie szkolnictwo od wewnątrz (1993, wydanie polskie 1996)
Oni wiedzą lepiej. Samozadowolenie jako podstawa polityki społecznej (1996, wydanie polskie 2008)


== Zobacz też ==
Szkoła chicagowska (ekonomia)
Milton Friedman
Friedrich Hayek
libertarianizm


== Przypisy ==


== Linki zewnętrzne ==
Strona domowa Tomasza Sowella (ang.)
Archiwum artykułów z portalu Townhall.com (ang.)Swobodny jeździec (ang. Easy Rider) – film drogi z 1969. Wyreżyserowany przez Dennisa Hoppera, ukazujący między innymi styl życia obyczajowych rebeliantów końca lat 60 XX wieku: Beat Generation, hippisów oraz rockersów. Tematem filmu jest poszukiwanie wolności i indywidualizmu dwóch wyalienowanych młodych hippisów. Scenariusz do filmu napisali Dennis Hopper, Peter Fonda i Terry Southern, a zdjęcia wykonał László Kovács.


== Fabuła ==
Dwaj motocykliści, Wyatt (Fonda) zwany - od motywu flagi amerykańskiej, który widniał na jego kasku, kurtce oraz baku jego motocykla - "Kapitan Ameryka" i Billy (Hopper), podróżują przez południowe stany USA na motocyklach. Przed wyruszeniem w trasę udało im się przemycić sporą ilość kokainy z Meksyku do L.A., co zapewniło im wystarczającą ilość gotówki, aby wyruszyć na Florydę. Jednak im dalej jadą na wschód tym mniej przychylne reakcje spotykają ich od miejscowych ludzi. Na początku drogi trafiają na farmę, gdzie zostają bardzo gościnnie przyjęci przez gospodarzy, którzy pozwalają im naprawić koło, a następnie częstują obiadem. Na bezdrożach Nowego Meksyku zabierają autostopowicza (Luke Askew), który okazuje się być członkiem komuny hipisowskiej, do której zaprosił motocyklistów. W mikro-społeczności dzieci kwiatów znajdującej się w okolicach Taos w Nowym Meksyku oglądają oni próby organizacji życia w stylu pierwotnym przez młodych uciekinierów z miast. Na odjeździe autostopowicz daje Wyattowi kartonik LSD, mówiąc aby podzielił się tym we właściwym miejscu z właściwymi ludźmi. W małym miasteczku na trasie zostają aresztowani za "paradowanie bez pozwolenia", ponieważ jechali dla żartu za lokalną paradą. W areszcie poznają prawnika i alkoholika George'a Hansona (Jack Nicholson), który pomaga im wyjść na wolność, a następnie rusza z nimi w trasę. W Luizjanie w barze, w którym chcieli coś zjeść, zostają niezbyt przychylnie przyjęci przez siedzących tam mężczyzn i oficera policji, za to bardzo entuzjastycznie przez nastolatki, które koniecznie chcą z nimi ruszyć w drogę. W nocy na ich biwak napadają miejscowi - dotkliwie ich biją i zabijają George'a. Billy i Wyatt jednak kontynuują podróż i docierają do Nowego Orleanu, gdzie trwa parada Mardi Gras. Znajdują dom publiczny, który polecił im George i wraz z dwiema prostytutkami - Karen (Karen Black) i Mary (Toni Basil) - oglądają paradę, na koniec trafiają na cmentarz, gdzie wszyscy biorą LSD. Obrazy ich narkotykowego "odlotu" na nowoorleańskim cmentarzu należą do najbardziej znanych scen tego filmu. Kolejnego ranka ruszają dalej w stronę Florydy. W drodze zostają wypatrzeni przez dwóch jadących pick-upem rednecków. Jeden z nich strzelając zabija najpierw Billa, a potem Wyatta, który ruszył po pomoc dla przyjaciela. Kamera filmująca płonący motor Kapitana Ameryki powoli unosi się w stronę nieba, pokazując z lotu ptaka sielski krajobraz.

Filmy takie jak "Easy Rider" czy "Znikający punkt" (1971) są postrzegane jako swoisty manifest poszukiwania wolności przez młodych ludzi. Ukazują one także brak tolerancji i poszanowania ich odmienności (wyglądu, stylu życia) u znacznej części społeczeństwa amerykańskiego na początku lat siedemdziesiątych.


== Obsada ==
Peter Fonda - Wyatt
Dennis Hopper - Billy
Jack Nicholson - George Hanson
Karen Black - Karen


== Soundtrack ==
The Pusher - Steppenwolf
Born to Be Wild - Steppenwolf
The Weight - The Band
Wasn't Born to Follow - The Byrds
If You Want to Be a Bird - The Holy Modal Rounders
Don't Bogart Me - Fraternity of Man
If 6 Was 9 - Jimi Hendrix Experience
Kyrie Eleison/Mardi Gras (When the Saints) - The Electric Prunes
It's Alright, Ma (I'm Only Bleeding) - Roger McGuinn
Ballad of Easy Rider - Roger McGuinn


== Motocykle ==
Występujące w filmie maszyny to Harleye Hydraglide z 1949, 1950 i 1952 - zbudowano po dwa, na wypadek awarii - przebudowane przez Cliffa Vaughsa i Bena Hardy'ego według pomysłu Fondy. To właśnie ten film spopularyzował, dziś już uznany za klasyczny, wygląd custom choppera z charakterystycznym długim widelcem.
Repliki motocykli którymi w filmie podróżowali główni bohaterowie


== Zobacz też ==
Sample utworów
Teksty utworów
We wrześniu 2004, wytwórnia Columbia wydała na dwóch płytach DVD specjalną edycję filmu z rozszerzoną ścieżką dźwiękową: "Easy Rider (35th Anniversary Deluxe Edition)".


== Linki zewnętrzne ==
Swobodny jeździec w bazie Internet Movie Database (IMDb) (ang.)
Swobodny jeździec w bazie filmweb.pl
Swobodny jeździec w bazie stopklatka.pl
Artykuł na temat Easy Ridera (Magazyn Magivanga)Telly Savalas, właśc. Aristotelis Savalas (ur. 21 stycznia 1922 w Garden City, zm. 22 stycznia 1994 w Universal City) – amerykański aktor filmowy pochodzenia greckiego; znany z roli porucznika Kojaka w popularnym serialu telewizyjnym z lat 70. XX wieku. Nominowany do nagrody Oscara za drugoplanową rolę w filmie Ptasznik z Alcatraz (1962; reż. John Frankenheimer).


== Młodość ==
Telly Savalas urodził się jako drugie z pięciorga dzieci emigrantów z Grecji, Christiny i Nicka Savalasów. W 1940 ukończył szkołę średnią w Floral Park na Long Island. Później uczęszczał na Uniwersytet Columbia w Nowym Jorku, gdzie studiował język angielski i psychologię. Dyplom uzyskał w 1948. W międzyczasie przez 3 lata (1943–1946) służył w Armii Stanów Zjednoczonych. Po wojnie pracował w radiu prowadząc popularny program.


== Kariera aktorska ==
Jako aktor debiutował w telewizji; stosunkowo późno bo w wieku 37 lat. Na przełomie lat 50. i 60. pojawiał się gościnnie w szeregu popularnych seriali telewizyjnych, m.in. Nietykalni, Prawo Burke'a, Ścigany, Bonanza, Strefa mroku, Spotkanie z Alfredem Hitchcockiem. Jako aktor filmowy zadebiutował w 1961 rolą w dramacie Młodzi dzicy w reżyserii Johna Frankenheimera, gdzie gwiazdą był Burt Lancaster. Rok później zagrał w kolejnym filmie Frankenheimera pt. Ptasznik z Alcatraz (1962). Rola w nim przyniosła mu jedyną w karierze nominację do Oscara. W następnych lata otrzymał kolejne filmowe propozycje stając się jedną z czołowych gwiazd Hollywoodu. W 1964 reżyser George Stevens zaproponował mu rolę Poncjusza Piłata w epickim filmie biblijnym Opowieść wszech czasów (1965). Stevens postawił jeden warunek; Savalas miał zgolić do tej roli włosy. Aktor zgodził się bez wahania. I tak już pozostało; Savalas golił włosy codziennie przez resztę życia, a łysina stała się z czasem jego znakiem firmowym. Na przełomie lat 60. i 70. stworzył swoje najsłynniejsze filmowe kreacje grając w dziełach, które przeszły do historii kina. W 1967 w legendarnym filmie wojennym Roberta Aldricha pt. Parszywa dwunastka zagrał wyrazistą postać sadystycznego skazańca Archera Maggotta. Następną znaną kreacją Savalasa była rola Blofelda – przeciwnika Jamesa Bonda w filmie W tajnej służbie Jej Królewskiej Mości (1969). Rok później wystąpił w popularnej komedii wojennej Złoto dla zuchwałych (1970; reż. Brian G. Hutton). W 1973 zagrał diabła w horrorze Mario Bavy Dom egzorcyzmów. Jednak największą sławę przyniosła mu rola porucznika Theodore „Theo” Kojaka w serialu telewizyjnym Kojak. W latach 1973–1978 powstało 118 odcinków serialu. Rola ta uczyniła z Savalasa jednego z najbardziej rozpoznawalnych aktorów na świecie – utożsamianego właśnie z tą postacią. Kojak – nowojorski policjant z wydziału zabójstw; niezwykle elegancki i opanowany z nieodłącznym lizakiem-kuleczką w ustach, w przyciemnionych okularach i charakterystyczną łysiną stał się z czasem jedną z ikon popkultury. Rola Kojaka oprócz olbrzymiej popularności przyniosła Savalasowi 2 Złote Globy (w 1975 i 1976) i 2 nominacje do tej nagrody (w 1977 i 1978) oraz nagrodę Emmy w 1974. Po sukcesie serialu nie udało mu się już właściwie stworzyć żadnej znaczącej kreacji. Do najbardziej znanych filmów z późniejszego okresu kariery należą: Po tragedii Posejdona (1979), Ucieczka na Atenę (1979) i Wyścig armatniej kuli II (1984). Pod koniec lat 80. wystąpił w kontynuacjach Parszywej dwunastki, w roli mjr. Wrighta – zastępując zmarłego Lee Marvina. Również w latach 80. powrócił do roli Kojaka. W latach 1985–1990 powstało 6 pełnometrażowych filmów o przygodach nowojorskiego policjanta. Pomimo ciężkiej choroby pozostawał aktywny do ostatnich tygodni życia. Dwa ostanie filmy w których się pojawił miały swoje premiery już po jego śmierci.
Oprócz kariery aktorskiej odniósł międzynarodowy sukces jako piosenkarz. W 1975 roku z własną wersją utworu „If” z repertuaru amerykańskiej grupy Bread osiągnął 1 miejsce na listach przebojów w Wielkiej Brytanii. Światowe powodzenie zapewnił mu kolejny cover „Some Broken Hearts Never Mend” (z repertuaru Dona Williamsa), wylansowany w 1980 roku.


== Życie prywatne ==
Telly Savalas był trzykrotnie żonaty; miał 6 dzieci. W 1948 poślubił Katherine Nicolaides (1924–2006); małżeństwo zakończyło się rozwodem w 1957. Z tego związku urodziła się córka Christina (ur. 1950). Drugą żoną aktora była w latach 1960–1974 Marilyn Gardner, która urodziła mu kolejne dwie córki: Penelope (ur. 1961) i Candace (ur. 1963). Para rozwiodła się w 1974, choć już wcześniej pozostawali w separacji. W 1969 na planie filmu W tajnej służbie Jej Królewskiej Mości poznał aktorkę Sally Adams-Sheridan, z którą był nieformalnie związany do połowy lat 70. Z tego związku urodził się syn Nicholas „Nick” (ur. 24 lutego 1973). W 1977 w czasie realizacji ostatniego sezonu serialu Kojak poznał młodszą o przeszło 30 lat pracownicę biura podróży Julie Hovland, która w 1984 została jego trzecią żoną. Pozostali małżeństwem do śmierci Savalasa w 1994. Julie urodziła aktorowi dwoje dzieci; syna Christiana (ur. 1985) i córkę Arianę (ur. 9 stycznia 1987), która jest w Stanach popularną piosenkarką i autorką tekstów.
Jego brat George również był aktorem; grał u boku Telly'ego w Kojaku. Savalas był ojcem chrzestnym aktorki Jennifer Aniston.


== Choroba i śmierć ==
W 1989 w czasie rutynowych badań wykryto u Savalasa raka. Przeszedł pomyślną operację, jednak wkrótce pojawiły się przerzuty. Zmarł w dzień po swoich urodzinach, 22 stycznia 1994 w wyniku komplikacji związanych z rakiem pęcherza moczowego i rakiem gruczołu krokowego. Został pochowany na Forest Lawn – Hollywood Hills Cemetery w Los Angeles.


== Filmografia ==
Młodzi dzicy (1961) jako porucznik Gunderson
Przylądek strachu (1962) jako Charles Seviers
Ptasznik z Alcatraz (1962) jako Feto Gomez
Wątła nić (1965) jako dr Joe Coburn
Czyngis-chan (1965) jako Shan
Bitwa o Ardeny (1965) jako sierżant Guffy
Opowieść wszech czasów (1965) jako Poncjusz Piłat
Beau Geste (1966) jako mjr Degineau
Cosa Nostra (1967) jako Ed Clementi
Karate Killers (1967) jako Valeriano De Fanzini
Parszywa dwunastka (1967) jako Archer Maggot
Cimarron Strip (1967); serial, odc. „The Battleground” jako Bear
Łowcy skalpów (1968) jako Jim Howie
Buona Sera, Mrs. Campbell (1968) jako Walter Bradock
Biuro zabójców (1969) jako Lord Bostwick
Złoto MacKenny (1969) jako sierżant Tibbs
W tajnej służbie Jej Królewskiej Mości (1969) jako Ernst Stavro Blofeld
Złoto dla zuchwałych (1970) jako „Big” Joe
Miasto przemocy (1970) jako Al Webber
Miasto zwane piekłem (1971) jako Don Carlos
Ładne dziewczyny ustawiają się w szeregu (1971) jako kpt. Sam Surcher
Pociąg grozy (1972) jako kpt. Kazan
Pancho Villa (1972) jako Pancho Villa
Dom egzorcyzmów (1973) jako Leanardo
Prawo do życia, prawo do śmierci (1973; znany także pod tytułem Jeden powód by żyć i umrzeć) jako mjr Ward
Kojak (1973–1978, serial TV) jako porucznik Theo Kojak
Skarb Hitlera (1975) jako Harry Morgan
Zabójcza siła (1976) jako Webb
Krwawa granica (1978) jako Frank Cooper
Koziorożec 1 (1978) jako Albain
The French Atlantic Affair (1979) jako ojciec Craig Dunleavy
Wielka wyprawa Muppetów (1979) jako bramkarz w restauracji
Ucieczka na Atenę (1979) jako Zeno
Po tragedii Posejdona (1979) jako Stefan Svevo
Prawo Hellingera (1981) jako Nick Hellinger
Oszustwo (1982) jako porucznik O.W. Thurston
Diamentowa afera (1984; znany także pod tytułem Sprawa Cartier) jako Phil Drexler
Wyścig armatniej kuli II (1984) jako Hymie Kaplan
Alicja w Krainie Czarów (1985) jako Kot Cheshire
Faceless (1987) jako Terry Hallen
Parszywa dwunastka 3: Zabójcza misja (1987) jako mjr Wright
Parszywa dwunastka 4 (1988) mjr Wright
Detektyw z Hollywood (1989) jako Harry Bell
Śmiertelne pożądanie (1993) jako Richard Howland
Ognisty wydmuch (1995) jako bardzo zły człowiek
oraz pełnometrażowe filmy o Kojaku:
Porucznik Kojak i mordercy z Harlemu (1972, pilot serialu)
Kojak: The Belarus File (1985)
Kojak: Cena sprawiedliwości (1987)
Kojak: Wady charakteru (1989)
Kojak: Ariana (1989)
Kojak: Kwiaty dla Matty'ego (1990)
Kojak: Trzeba być ślepym (1990)


== Przypisy ==


== Bibliografia ==
Jan Słodowski, Andrzej Roman: Gwiazdy światowego kina. Leksykon. Warszawa: Editions Spotkania, 1992. ISBN 83-85195-83-1.


== Linki zewnętrzne ==
Telly Savalas w bazie Internet Movie Database (IMDb) (ang.)
Telly Savalas w bazie stopklatka.pl
Telly Savalas w bazie Notable Names Database (ang.)
Telly Savalas w bazie filmweb.plTaylor Alison Swift (ur. 13 grudnia 1989 w Reading w stanie Pensylwania) – amerykańska wokalistka, country i popowa, autorka tekstów oraz instrumentalistka.
W 2006 roku ukazała się jej pierwsza płyta, Taylor Swift, która uzyskała multiplatynowy status w Stanach Zjednoczonych. Dwa lata później Swift wydała swój drugi album, Fearless, który spędził na szczycie Billboard 200 jedenaście tygodni, więcej od jakiejkolwiek innej płyty od 2000 roku. W listach podsumowujących sprzedaż albumów w 2008 roku, Fearless uplasował się na 3. miejscu z 2.1 milionami kopii, zaś Taylor Swift zajął 6. pozycję ze sprzedażą 1.5 miliona egzemplarzy. W 2009 roku magazyn Billboard uznał Taylor za artystkę roku, a Fearless otrzymał w 2010 roku nagrodę Grammy dla albumu roku.
W 2011 roku magazyn Forbes umieścił Swift na 7. miejscu listy najbardziej wpływowych postaci show biznesu, jako że w okresie 12 miesięcy jej zarobki wyniosły 45 milionów dolarów. Z kolei rok później zajęła 11. pozycję w tym samym zestawieniu, z rocznym dochodem w wysokości 57 milionów dolarów.
W 2008 roku łączna sprzedaż albumów Swift wyniosła ponad 4 miliony kopii, czyniąc z niej najlepiej sprzedającego się artystę w Stanach Zjednoczonych w tymże okresie. Ten sam tytuł Swift dzierżyła również w roku 2010, kiedy to łączna sprzedaż jej albumów wyniosła 4 460 000 egzemplarzy – najwięcej spośród wszystkich artystów. W 2011 roku Taylor została wyróżniona tytułem Kobiety Roku według magazynu Billboard. W 2012 roku Nielsen SoundScan umieścił Swift na 4. miejscu listy artystek, które sprzedały najwięcej wydawnictw w formie digital download w historii, z ponad 41 milionami jej utworów zakupionych cyfrowo.
19 listopada 2014 została pierwszą piosenkarką w historii notowania Billboard, której dwa kolejne utwory zajmowały pierwsze miejsce na liście.
Do 2015 roku Swift sprzedała w USA 27,67 milionów kopii swoich albumów. Ten wynik czyni ją siódmą w historii piosenkarką, która sprzedała największą ilość egzemplarzy swoich albumów od 1991 roku. Na całym świecie Taylor Swift sprzedała ponad 40 milionów kopii albumów i 130 milionów kopii singli.


== Wczesne życie ==
Taylor urodziła się w Reading, zaś dorastała w gminie Wyomissing, w stanie Pensylwania jako pierwsze dziecko Andrei oraz Scotta Swiftów; ma młodszego brata, Austina. Będąc w czwartej klasie szkoły podstawowej, Taylor wygrała krajowy konkurs literacki dzięki pracy pod tytułem "Potwór w mojej szafie".
W wieku 10 lat Swift zaczęła pisać piosenki, które następnie wykonywała podczas lokalnych festiwali, konkursów karaoke oraz imprez okolicznościowych. Kiedy miała 12 lat, poświęciła kilka miesięcy na napisanie 350-stronicowej powieści, która jednak nie została opublikowana. Pierwszym poważnym występem Taylor był koncert podczas Bloomsburg Fair. Swift kontynuowała edukację domową, dzięki czemu w 2008 roku otrzymała dyplom ukończenia szkoły średniej.


=== Początki muzyczne ===
Swift za swój największy autorytet muzyczny uważa Shanię Twain. Wśród jej innych inspiracji są m.in.: Dixie Chicks, LeAnn Rimes, Tina Turner, Dolly Parton, a także babcia Taylor, która była śpiewaczką operową.
W wieku 11 lat Swift po raz pierwszy wybrała się do Nashville, licząc na zawarcie kontraktu muzycznego. Na miejscu odwiedziła siedziby wszystkich wytwórni, wręczając ich przedstawicielom demo z własną twórczością, jednak żadna z nich nie zdecydowała się na podpisanie umowy.
Po powrocie do Pensylwanii, Swift dostała propozycję zaśpiewania podczas turnieju tenisowego US Open. Jej wykonanie Hymnu Stanów Zjednoczonych Ameryki spotkało się z dużym zainteresowaniem.
W wieku 12 lat wokalistka zaczęła grać na gitarze oraz regularnie podróżować do Nashville, gdzie pisała teksty z lokalnymi twórcami. Dwa lata później jej rodzice zdecydowali przeprowadzić się na przedmieścia miasta. W wieku 14 lat Swift została najmłodszą tekściarką zatrudnioną przez Sony/ATV Music Publishing.


== Kariera muzyczna ==


=== 2006–2008: Debiutancki album Taylor Swift ===

Debiutancki singiel Swift, "Tim McGraw", został wydany w 2006 roku i uplasował się na 6. pozycji Hot Country Songs. 24 października ukazał się jej debiutancki album Taylor Swift, który rozszedł się w 39.000 kopii w pierwszym tygodniu. Płyta zajęła 5. miejsce Billboard 200, a także 1. pozycję Top Country Albums, na której pozostawała przez 24 tygodnie.
Wideoklip do "Tim McGraw" wygrał nagrodę dla przełomowego teldysku na CMT Music Awards 2007. 15 maja 2007 roku Swift zaśpiewała "Tim McGraw" na gali Academy of Country Music Awards. W tym samym roku stanowiła support podczas trasy koncertowej Soul2Soul Faith Hill i Tima McGrawa. Poza tym tę samą rolę pełniła przed występami George'a Straita, Brada Paisleya oraz Rascal Flatts.
Drugi singel z Taylor Swift, "Teardrops on My Guitar", został wydany 24 lutego 2007 roku i uplasował się na 2. miejscu Hot Country Songs, a także 33. pozycji Billboard Hot 100. Z kolei popowy remiks utworu zajął 13. miejsce Hot 100 oraz 11. pozycję Pop 100. W październiku 2007 roku Taylor otrzymała nagrodę dla najlepszej wokalistki/autorki tekstów, przyznaną przez Nashville Songwriters Association International. Stała się tym samym najmłodszą wokalistką w historii, która zdobyła tę statuetkę.

"Our Song", trzeci singel z Taylor Swift, spędził sześć tygodni na szczycie Hot Country Songs, a także uplasował się na 16. miejscu Hot 100 oraz 24. pozycji Pop 100. Poza tym uzyskał w Stanach Zjednoczonych status podwójnej platyny za sprzedaż powyżej 2 milionów kopii. "Should've Said No" był drugim singlem numer jeden na liście Hot Country Songs w karierze Taylor.
W 2007 roku Swift wydała swój pierwszy świąteczny album, Sounds of the Season: The Taylor Swift Holiday Collection, który dostępny był ekskluzywnie w sieci Target. Rok później wokalistka nominowana była do nagrody Grammy dla najlepszego nowego artysty, jednak przegrała na rzecz Amy Winehouse.
Latem 2008 roku ukazał się minialbum Swift, Beautiful Eyes, dostępny wyłącznie w Wal-Martach. W pierwszym tygodniu rozszedł się w 45.000 kopii i zadebiutował na szczycie Top Country Albums, a także 9. miejscu Billboard 200. W tym samym tygodniu na 2. pozycji Top Country Albums przebywała płyta Taylor Swift. Wokalistka stała się zatem pierwszą artystką od 1997 roku, której dwa wydawnictwa zajmowały czołowe pozycje notowania.


=== 2008–2009: Drugi album studyjny Fearless ===
Drugi album studyjny Swift, Fearless, został wydany 11 listopada 2008 roku w Stanach Zjednoczonych. Płyta zadebiutowała na szczycie Billboard 200, rozchodząc się w premierowym tygodniu w 592.304 kopii, z czego ponad 129.000 wyniosła sprzedaż cyfrowa. Tym samym stał się albumem country z największą tygodniową sprzedażą cyfrową w historii. W ósmym tygodniu od premiery, zakup albumu w formie digital download wyniósł w sumie 338.467 kopii, czyniąc z Fearless najlepiej sprzedające się cyfrowo wydawnictwo country w historii. Drugie miejsce pod tym względem należy do innej płyty Taylor, Taylor Swift (236.046). Fearless osiągnął najlepszy wynik jednotygodniowej sprzedaży ze wszystkich albumów country, które ukazały się w 2008 roku. Jednocześnie była to największa tygodniowa sprzedaż w Stanach Zjednoczonych pośród wokalistek, a także czwarta ze wszystkich płyt z tegoż roku, za Lil Wayne'em, AC/DC oraz Coldplay.

W debiutanckim tygodniu, siedem utworów z Fearless uplasowało się na liście Billboard Hot 100. Swift wyrównała rekord Miley Cyrus dla największej liczby piosenek jednego artysty w tym samym notowaniu. W sumie 11 z 13 ścieżek z albumu zajęło miejsca na Hot 100.
Jeden z utworów z Fearless, "Change", wydany został na albumie kompilacyjnym AT&T Team USA Soundtrack, wspierającym reprezentację Stanów Zjednoczonych na Letnich Igrzyskach Olimpijskich 2008 w Pekinie. Poza tym "Change" wykorzystywany był jako ścieżka dźwiękowa podczas relacji z Igrzysk w NBC.
Główny singel, "Love Story", ukazał się 12 września 2008 roku. Nakręcony do niego wideoklip inspirowany był dramatem Romeo i Julia. Utwór uplasował się na 4. miejscu Billboard Hot 100 i pokrył się czterokrotną platyną w Stanach Zjednoczonych za sprzedaż powyżej 4 milionów kopii. "Love Story" stał się pierwszym utworem country w szesnastoletniej historii listy, który zajął 1. pozycję Top 40 Mainstream.
Drugi singel, "White Horse", został wyday 8 grudnia 2008 roku, a teledysk miał premierę 7 lutego 2009 roku na antenie CMT. Kolejna piosenka z płyty, "Forever & Always", oparta była na związku wokalistki z Joe Jonasem.
Swift była pierwszą artystką w historii Nielsen SoundScan, której dwa albumy zajęły miejsca w czołowej dziesiątce listy podsumowującej całoroczną sprzedaż płyt. Poza tym Fearless był pierwszym żeńskim albumem country, który spędził osiem tygodni na szczycie Billboard 200. W 2009 roku Taylor stała się pierwszą artystką country, której trzy piosenki zostały zakupione cyfrowo co najmniej 2 miliony razy.
Taylor Swift była najlepiej sprzedającym się artystą country 2008 roku na świecie, a także 7. najlepiej sprzedającą się artystką na przestrzeni wszystkich gatunków tegoż okresu w Kanadzie. Fearless oraz Taylor Swift zajęły 1. i 2. miejsce na liście podsumowującej sprzedaż całoroczną płyt country w 2008 roku.
25 października 2008 roku Swift zaśpiewała Hymn Stanów Zjednoczonych Ameryki podczas trzeciego meczu w ramach World Series w Filadelfii.
W styczniu 2009 roku Swift ogłosiła rozpoczęcie północnoamerykańskiej trasy koncertowej Fearless Tour, która objęła 52 miasta w 38 stanach i prowincjach Stanów Zjednoczonych oraz Kanady. 8 października 2009 roku wokalistka poinformowała za pośrednictwem strony internetowej, że zagra dodatkowych 37 koncertów w 2010 roku.
8 lutego 2009 roku Swift zaśpiewała w duecie z Miley Cyrus swoją piosenkę "Fifteen" podczas 51. ceremonii rozdania nagród Grammy. W tym samym tygodniu "Love Story" stał się najczęściej kupowanym cyfrowo singlem country w historii. Po premierze Fearless Swift nagrała utwór "Crazier", który został wydany na ścieżce dźwiękowej filmu Hannah Montana: The Movie.

W kwietniu 2009 roku wokalistka po raz pierwszy pojawiła się jako gość muzyczny i współprowadząca w programie Saturday Night Live.
Swift była najmłodszą artystką w historii, która otrzymała nagrodę Academy of Country Music dla albumu roku. Akademia w uzasadnieniu wyróżniła Taylor za sprzedaż największej liczby albumów ze wszystkich artystów, sukces debiutnackiej płyty oraz popularyzację tego gatunku wśród młodszych odbiorców.

28 kwietnia 2009 roku Swift dała prywatny, darmowy koncert dla uczniów Bishop Ireton High School, małej katolickiej szkoły w Alexandrii, w stanie Wirginia. Liceum wygrało bowiem krajowy konkurs TXT 2 WIN, organizowany przez Verizon Wireless.
11 listopada 2009 roku Swift stała się najmłodszą artystką, która wygrała statuetkę Country Music Association Award dla artysty roku, będąc jednocześnie szóstą kobietą w historii, która otrzymała najważniejsze wyróżnienie CMAA.
14 listopada 2009 roku Swift ustanowiła nowy rekord dla największej liczby piosenek jednej artystki, przebywających jednocześnie na liście Billboard Hot 100, z ośmioma utworami. Były wśród nich single: "You Belong with Me" (14.), "Forever & Always" (34.) i "Fifteen" (46.), a także pięć nowych ścieżek z reedycji Fearless: "Jump Then Fall" (10.), "Untouchable" (19.), "The Other Side of the Door" (22.), "Superstar" (27.) oraz "Come in With the Rain" (30.). Dodatkowo, w tym samym tygodniu na pozycji 80. uplasował się utwór "Two Is Better Than One" Boys Like Girls nagrany z udziałem Swift. Tym samym w jednym tygodniu w notowaniu zadebiutowało sześć piosenek Swift, co również stanowiło nowy rekord.
Fearless był najlepiej sprzedającym się albumem w Stanach Zjednoczonych w 2009 roku, rozchodząc się w ponad 3.2 milionach kopii. Z kolei "You Belong with Me" oraz "Love Story" zajęły kolejno: 1. i 2. pozycję wśród najczęściej odtwarzanych utworów na antenach stacji radiowych w tym samym roku. Jednocześnie Swift uplasowała się na szczycie listy artystów, których piosenki były najczęściej emitowane w radiach (1.29 mln odtworzeń).


==== Incydent na MTV VMA ====

13 września 2009 roku na gali MTV Video Music Awards Swift otrzymała nagrodę dla najlepszego żeńskiego teledysku za "You Belong with Me". Stała się jednocześnie pierwszym artystą country w historii, który zdobył statuetkę VMA. Kiedy wokalistka wygłaszała podziękowania, na scenie pojawił się raper Kanye West, który odebrał jej mikrofon, twierdząc, że "to Beyoncé stworzyła jeden z najlepszych wideoklipów wszech czasów" ("Single Ladies (Put a Ring on It)", również nominowany w tej kategorii). Jego wypowiedź spotkała się z negatywną reakcją publiczności, zaś sama Taylor nie dokończyła swojego przemówienia. Kilkadziesiąt minut później, kiedy Knowles otrzymała nagrodę dla najlepszego wideoklipu za "Single Ladies (Put a Ring on It)", powiedziała: "Pamiętam, jak mając 17 lat wygrałam swoją pierwszą nagrodę MTV z Destiny's Child i była to jedna z najbardziej ekscytujących chwil w moim życiu. Dlatego chciałabym, aby Taylor wróciła na scenę i miała swój moment."
Krótko po incydencie West zamieścił na swoim blogu przeprosiny wobec Swift, które jednak szybko zniknęły ze strony. Zachowanie rapera zostało potępione przez wiele gwiazd show-biznesu, a także Prezydenta Baracka Obamę.
West zamieścił później kolejne przeprosiny na swoim blogu, a następnego dnia, podczas wizyty w programie The Jay Leno Show, publicznie przeprosił Swift za swoje zachowanie.
15 września 2009 roku Swift rozmawiała o incydencie w programie The View, gdzie przyznała, co myślała w drodze na scenę: "Wow, nie mogę uwierzyć, że wygrałam. To niesamowite. Tylko się nie potknij i nie upadnij. Podziękuję fanom, bardzo się cieszę. O, jest i Kanye West. Świetna fryzura. Co tutaj robisz?", a później: "Ouch. Chyba nie podziękuję fanom." Jednocześnie stwierdziła, że musiała szybko uporać się z szokiem: "Nie powiem, że nie przytłoczyła mnie ta sytuacja, ale kilka minut później miałam wystąpić, więc musiałam doprowadzić się do stanu, w którym mogłabym zaśpiewać." Dodała również, że West nie rozmawiał z nią od czasu incydentu. Po występie w The View, raper skontaktował się z Taylor, aby przeprosić ją osobiście, a Swift przyjęła przeprosiny.


=== 2010–2012: Trzeci album studyjny Speak Now ===

19 stycznia 2010 roku wydany został singel "Today Was a Fairytale", pochodzący ze ścieżki dźwiękowej filmu Walentynki, w którym Swift zadebiutowała aktorsko. Piosenka zajęła 2. miejsce na liście Hot 100, rozchodząc się w pierwszym tygodniu w ponad 325.000 kopii, zaś Taylor ustanowiła nowy rekord dla pierwszotygodniowej sprzedaży żeńskiego utworu. "Today Was a Fairytale" zadebiutował na szczycie Canadian Hot 100, stając się pierwszym singlem numer jeden Swift w Kanadzie.
22 stycznia 2010 roku Swift wystąpiła podczas charytatywnego telethonu Hope for Haiti Now: A Global Benefit for Earthquake Relief, gdzie zaśpiewała cover utworu "Breathless" zespołu Better Than Ezra.
W lutym 2010 roku Swift wystąpiła w ramach Fearless Tour w pięciu australijskich miastach. Obecnie pracuje ona nad swoim trzecim albumem studyjnym, którego premiera przewidziana jest na koniec 2010 roku.
Trzeci album studyjny Taylor, Speak Now, miał premierę 25 października 2010 roku. Swift jest autorką tekstów wszystkich pochodzących z niego utworów, zaś ich współproducentem był Nathan Chapman. 4 sierpnia, na kilka dni przed planowanym wydaniem, główny singel z płyty, "Mine", wyciekł do Internetu. Z tego powodu wytwórnia Big Machine Records zdecydowała się przyspieszyć oficjalną premierę piosenki, która zadebiutowała na 3. miejscu Billboard Hot 100 i 1. pozycji Hot Digital Songs, rozchodząc się w ciągu czterech dni w 297.000 kopii.

Speak Now zadebiutował na szczycie Billboard 200, rozchodząc się w pierwszym tygodniu w 1.047.000 egzemplarzy na terenie Stanów Zjednoczonych. Stał się tym samym pierwszym albumem od 2008 roku i Tha Carter III Lil Wayne'a, którego sprzedaż przekroczyła milion kopii w ciągu siedmiu dni. Speak Now został 16. płytą w historii, która rozeszła się w premierowym tygodniu w ponad milionowym nakładzie. Jednocześnie był to najlepszy tygodniowy wynik od 2005 roku, kiedy to The Massacre 50 Centa sprzedała się w 1.141.000 kopii.
W 2010 roku albumy Swift znalazły na terenie Stanów Zjednoczonych 4 470 000 nabywców, czyniąc z niej najlepiej sprzedającego się artystę tego roku na rynku amerykańskim; Speak Now był ponadto 3. najlepiej sprzedającą się płytą 2010 roku w Stanach Zjednoczonych, rozchodząc się w niespełna 3 milionach egzemplarzy. Magazyn Rolling Stone umieścił Taylor na liście 16 królowych popu dekady 2000-2009.
21 listopada 2011 roku premierę miał pierwszy album koncertowy Taylor, Speak Now World Tour: Live, zawierający zapis materiału z siedemnastu koncertów wokalistki.
Na 54. Grammy Awards w lutym 2012 roku piosenka "Mean" zdobyła dwie nagrody: najlepsza piosenka country oraz najlepsze wykonanie piosenki country. Swift została nazwana Pisarką Tekstów Piosenek roku/Artystką Roku przez Stowarzyszenie Kompozytorów Nashville w 2010/2011, a także utytułowana Wokalistką Roku przez Akademię Muzyki Country ( 2011/2012) i Stowarzyszenie Muzyki Country w 2011 roku. Była artystką roku American Music Awards, a "Speak Now" nazwany został ulubionym albumem country w roku 2011. Taylor stała się laureatką trzech nagród BMI. Billboard nadał artystce tytuł Kobiety Roku 2011 oraz umieścił ją w rankingu pod numerem 15 na liście Top 20 Hot 100 Songwriters 2000–2011; była drugą najwyżej rangowaną kobietą. Swift zajęła drugie miejsce na liście Rolling Stone's, Top 16 "Królowe Popu" dekady.
W marcu 2012 roku Swift napisała dwie oryginalne piosenki do soundtracku filmu "Igrzyska śmierci". Pierwszy utwór "Safe & Sound" napisany przez Taylor, zespół The Civil Wars oraz T-Bone Burnett'a, został wydany 6 stycznia, a teledysk 27 marca. Rolling Stone opisał utwór jako "najładniejsza ballada Swift". Od lipca singiel sprzedał się w ponad milionie egzemplarzy w Stanach Zjednoczonych. Druga piosenka "Eyes Open" została napisana wyłącznie przez wokalistkę i wyprodukowana przez Nathana Chapmana. Premierę miała 17 marca 2012 roku. Taylor użyczyła swojego wokalu do piosenki "Both Of Us" rapera B.o.B., wyprodukowanego przez Dr. Luke. Utwór pochodzi z drugiego albumu producenta i tekściarza "Strange Clouds" oraz jest trzecim singlem z płyty, wydany 22 maja 2012 roku.


=== 2012: Czwarty album studyjny Red ===

Czwarty studyjny album Taylor Swift został wydany 22 października 2012 roku. Artystka ujawniła szczegóły albumu podczas czatu internetowego z 13 sierpnia, na którym przedstawiła okładkę albumu i pierwszy singiel "We Are Never Ever Getting Back Together". Piosenka wydana została tego samego dnia tuż po czacie na żywo.
Głównym producentem albumu jest Nathan Chapman, chociaż Swift nagrywała utwory u różnych producentów. Po napisaniu swojego trzeciego albumu samodzielnie, wokalistka podjęła decyzję aby napisać kolejny z ludźmi "z różnych miejsc w muzyce". Współpracowała z m.in. Danem Wilsonem, Butch'em Walkerem, Lori McKenna, Edem Sheeranem i Markiem Fosterem z Foster the People. Występ Swift w ramach iHeartRadio Festival planowany jest na 22 września. Również we wrześniu piosenkarka wyda swoje drugie perfumy "Wonderstruck Enchanted".
9 października Swift ujawniła tracklistę utworów albumu Red.
Album zadebiutował na szczycie zestawienia Billboard 200 z rekordową sprzedaż 1,2 mln kopii w pierwszym tygodniu od premiery. Tym samym Swift stała się jedyną kobietą mającą więcej niż jeden krążek, który w pierwszym tygodniu premiery sprzedał się powyżej miliona kopii. Również jest to dopiero 18. krążek w całej historii Billboardu, który sprzedał się powyżej miliona kopii w jednym tygodniu. 13 marca 2013 Swift rozpoczęła swoją czwartą światową trasę koncertową Red Tour.


=== 2014 - 2015: Pierwszy album popowy 1989 ===
Piąty studyjny album Swift, 1989, został wydany w październiku 2014 roku. Na albumie znajdują się piosenki napisane przez samą Taylor, jak i powstałe przy współpracy z Jackiem Antonoff, Imogen Heap, Ryanem Tedderem, Maxem Martinem, Shellbackiem i Ali Payami. Swift wydała 1989 jako swój pierwszy oficjalny album po rozstaniu się z członkami jej długoletniego zespołu. Piosenkarka przy nagrywaniu albumu inspirowała się muzyką Petera Gabriela, Phila Collinsa, Annie Lennox, Madonny i Fine Young Cannibals. Muzycznie album jest "napędzany syntezatorami i perkusją w miejscu gitar". Rob Sheffield z Rolling Stone zauważył: "Głęboko dziwne, gorączkowo emocjonalne, szalenie entuzjastycznie, 1989 brzmi dokładnie tak, jak Taylor Swift, nawet jeśli brzmi to jak nic, co kiedykolwiek wcześniej próbowała". Jon Caramanica z The New York Times zauważył, że Swift "stworzyła pop prawie bez współczesnych odniesień" i "sięgający gdzieś jeszcze wyżej, tryb ponadczasowości, że niewiele prawdziwych gwiazd muzyki pop zadaje sobie trud do dążenia w tym kierunku". Podczas kampanii promocyjnej "1989" Swift zaprosiła swoich fanów do tajnych sesji odsłuchania jej albumu do domów w Nowym Jorku, Nashville, Los Angeles i Rhode Island. Album 1989 zadebiutował na pierwszym miejscu amerykańskiego notowania Billboard 200 sprzedając się w nakładzie 1.287.000 egzemplarzy w pierwszym tygodniu po premierze. Tym samym artystka została pierwszą piosenkarką, która w przeciągu swojej kariery muzycznej sprzedała ponad milion egzemplarzy swoich trzech albumów studyjnych (Speak Now, Red, 1989) w pierwszym tygodniu premiery.
Pierwszym singlem promującym album został utwór "Shake It Off", wydany 18 sierpnia 2014 roku. Drugi singiel "Blank Space" został opublikowany 10 listopada 2014 roku. Trzeci singiel "Style" został opublikowany 13 lutego 2015 roku .


== Teksty ==
Niemal wszystkie teksty utworów Swift są autobiograficzne; wokalistka powiedziała: "Jeśli słuchasz moich albumów, to tak, jakbyś czytał mój pamiętnik." Jednocześnie dodała, że próbuje pisać piosenki, które trafiałyby do każdego: "Nie chcę tworzyć tekstów, do których nie mogliby się odnieść moi fani."
Prywatna natura tekstów wzbudzała duże zainteresowanie, co Swift skomentowała: "Myślałam, że ludziom trudno będzie się do nich odnieść, ale okazało się, że im bardziej osobiste były moje utwory, tym bliższe stawały się słuchaczom."
Autobiograficzny kontekst utworów spowodował, że fani wokalistki zaczęli interesować się ich inspiracjami. Taylor przyznała: "Każdy z chłopaków, o którym napisałam piosenkę został wyśledzony na MySpace przez moich fanów."


== Kariera telewizyjna i filmowa ==

Swift zadebiutowała na ekranie jako nastolatka, grając małą rolę w serialu Thumb Wrestling Federation. W 2008 roku wystąpiła w teledysku do utworu „Online” Brada Paisleya. W tym samym roku wzięła udział w nagrywaniu dokumentów MTV's Once Upon a Prom dla MTV, a także wspólnie z zespołem Def Leppard, CMT Crossroads dla CMT.
Swift pojawiła się gościnnie w filmie koncertowym Jonas Brothers: Koncert 3D zespołu Jonas Brothers, który miał premierę 27 lutego 2009 roku. Telewizyjny debiut Swift nastąpił w serialu CSI: Crime Scene Investigation, w odcinku „Turn, Turn, Turn” z 5 marca 2009 roku, który obejrzało 20.8 milionów widzów w Stanach Zjednoczonych. Piosenkarka wystąpiła w roli cameo w filmie Hannah Montana: The Movie z 2009 roku.
Program telewizyjny Dateline NBC wyemitował 31 maja 2009 roku godzinne wydanie poświęcone piosenkarce. Odcinek, zatytułowany „Dateline NBC: On Tour with Taylor Swift” przedstawiał materiały z jej podróżnego autobusu, a także zapisy koncertów oraz prób.
7 listopada 2009 roku Swift współprowadziła oraz była muzycznym gościem w programie Saturday Night Live.
W 2010 roku Taylor zadebiutowała na dużym ekranie rolą w komedii romantycznej Walentynki, gdzie wystąpiła u boku m.in.: Jamiego Foxxa, Julii Roberts, Shirley MacLaine, Jessiki Alby i Ashtona Kutchera. W 2012 roku użyczyła głosu Audrey w filmie animowanym Lorax, za co otrzymała nagrodę Teen Choice Award. W 2014 roku wystąpiła w filmie Dawca pamięci w roli Rosemary.


== Działalność filantropijna ==
21 września 2007 roku Swift pomogła zapoczątkować kampanię mającą chronić dzieci przed internetową pedofilią. Następnie nawiązała współpracę z gubernatorem stanu Tennessee, Philem Bredesenem, aby zwalczać internetową przestępczość seksualną. Roczna kampania, prowadzona z udziałem Tennessee Association of Chiefs of Police, informowała o zasadach bezpiecznego korzystania z Internetu, które przekazywane były w różnych formach rodzicom oraz uczniom na terenie całego stanu.
Wokalistka współpracowała również z fundacją Sound Matters w kampanii mającej ostrzegać przed niedosłuchem wynikającym ze zbyt dużego natężenia głośności, głównie muzyki.

Na początku 2008 roku Swift przekazała różowego Chevroleta, którego otrzymała od wytwórni, dziecięcej organizacji charytatywnej, Victory Junction Gang. Natomiast w czerwcu przeznaczyła wszystkie środki ze sprzedaży biletów na jej występ podczas Country Music Festival Czerwonemu Krzyżowi, Nashville Area Red Cross Disaster Relief Fund oraz National American Red Cross Disaster Relief Fund.
Swift przekazała 100 000 dolarów oddziałowi Czerwonego Krzyża w Cedar Rapids na rzecz ofiar powodzi w stanie Iowa w 2008 roku.
Taylor wspiera działania akcji @15 autorstwa Best Buy, dzięki której młodzież decyduje, na co zostaną przeznaczone charytatywne donacje przedsiębiorstwa. W kampanii @15 wykorzystana została piosenka Swift, "Fifteen".
Artystka wystąpiła podczas charytatywnego koncertu Sound Relief w Australii, który odbył się w odpowiedzi na pożary buszu w Wiktorii z 2009 roku.
Swift przekazała swoją suknię z balu maturalnego na charytatywną aukcję, a dochód z jej sprzedaży wyniósł 1.200 dolarów. Poza tym artystka ofiarowała Wish Upon a Hero Foundation parę butów na wysokich obcasach projektu Betsey Johnson, a zysk z jej sprzedaży przekazany został na pomoc kobietom chorym na raka.
20 listopada 2009 roku, po swoim występie w ramach dorocznej akcji Children in Need BBC, Taylor poinformowała Sir Terry'ego Wogana, że przekaże 13.000 funtów na rzecz programu.
13 grudnia 2009 roku, w dniu urodzin Swift, wokalistka przekazała w sumie 250.000 dolarów szkołom na terenie całych Stanów Zjednoczonych, które odwiedziła, i z którymi miała do czynienia.
W reakcji na powodzie, którymi dotknięty został stan Tennessee, Swift przekazała 500 000 dolarów na pomoc poszkodowanym.


== Wizerunek i inna aktywność ==
Swift znalazła się na okładkach wielu czasopism, w tym m.in. magazynu Blender, stając się drugą artystką country w piętnastoletniej historii gazety, która tego dokonała. Taylor obecna była na listach 100 najpiękniejszych show-biznesu według People w 2008, 2009 oraz 2010 roku. Magazyn Maxim umieścił ją na 57. miejscu zestawienia najseksowniejszych kobiet roku 2008. Rok później na tej samej liście zajęła 50. pozycję, natomiast w 2010 roku awansowała na 31. miejsce. Cosmogirl okrzyknął Swift dziewczyną roku 2008.
Magazyn Rolling Stone umieścił Taylor w zestawieniu The RS 100: Agents of Change, czyli 100 postaci, które zmieniają Amerykę. Z kolei People wyróżnił ją jako jedną z 25 najbardziej intrygujących osób 2009 roku.
Jakks Pacific wyprodukował lalkę Taylor Swift pod koniec 2008 roku. Od tego samego roku wokalistka jest twarzą marki L.E.I. Jeans. W 2009 roku Swift wystąpiła w serii reklam promujących drużynę NHL Nashville Predators. Od 2009 Swift jest twarzą kosmetyków Cover Girl. W 2012 została twarzą marki butów Keds.


== Życie osobiste ==
W 2008 roku Swift była związana z wokalistą Joe Jonasem, jednak ich związek zakończył się po kilku miesiącach. 11 listopada tego samego roku Taylor powiedziała w programie The Ellen DeGeneres Show: "Kiedy patrzę na tę osobę [która będzie ze mną zawsze], nawet nie pamiętam o chłopaku, który zerwał ze mną przez telefon podczas 27-sekundowej rozmowy, gdy miałam osiemnaście lat." Inspiracją do napisania utworu "Forever & Always", wydanego na albumie Fearless, były relacje Taylor z Jonasem.
W listopadzie 2011 roku Taylor kupiła kotkę rasy szkocki zwisłouchy, nadając jej imię Meredith, na cześć głównej bohaterki serialu Chirurdzy – Meredith Grey. Zwierzak pojawił się między innymi w wideoklipie Swift do utworu "Ours".


== Dyskografia ==

Taylor Swift (2006)
Fearless (2008)
Speak Now (2010)
Red (2012)
1989 (2014)


== Filmografia ==


== Nagrody i nominacje ==


== Trasy koncertowe ==
Fearless Tour (2009–2010)
Speak Now World Tour (2011–2012)
Red Tour (2013–2014)
1989 World Tour (2015)


== Przypisy ==


== Linki zewnętrzne ==
Taylor Swift w bazie IMDb (ang.)
Taylor Swift w bazie Allmusic (ang.)